
7       कृष्ण यजुर्वेदीय तैत्तिरीय संहितायां सप्तमं काण्डं
7.1      सप्तमकाण्डे प्रथमः प्रश्नः- अश्वमेधगतमन्त्राणामभिधानं
TS 7.1.1.1  
प्र॒जन॑न॒मिति॑ प्र-जन॑नम् । ज्योतिः॑ । अ॒ग्निः । दे॒वता॑नाम् । ज्योतिः॑ । वि॒राडिति॑ वि - राट् । छन्द॑साम् । ज्योतिः॑ । वि॒राडिति॑ वि - राट् । वा॒चः । अ॒ग्नौ । समिति॑ । ति॒ष्ठ॒ते॒ । वि॒राज॒मिति॑ वि - राज᳚म् । अ॒भि । समिति॑ । प॒द्य॒ते॒ । तस्मा᳚त् । तत् । ज्योतिः॑ । उ॒च्य॒ते॒ । द्वौ । स्तोमौ᳚ । प्रा॒त॒स्स॒व॒नमिति॑ प्रातः - स॒व॒नम् । व॒ह॒तः॒ । यथा᳚ । प्रा॒ण इति॑ प्र - अ॒नः । च॒ । अ॒पा॒न इत्य॑प - अ॒नः । च॒ । द्वौ । माद्ध्य॑न्दिनम् । सव॑नम् । यथा᳚ । चक्षुः॑ । च॒ । श्रोत्र᳚म् । च॒ । द्वौ । तृ॒ती॒य॒स॒व॒नमिति॑ तृतीय - स॒व॒नम् । यथा᳚ । वाक् । च॒ । प्र॒ति॒ष्ठेति॑ प्रति - स्था । च॒ । पुरु॑षसम्मित॒ इति॒ पुरु॑ष - स॒म्मि॒तः॒ । वै । ए॒षः । य॒ज्ञः । अस्थू॑रिः ।  1 ( 50) 

TS 7.1.1.2  
यम् । काम᳚म् । का॒मय॑ते । तम् । ए॒तेन॑ । अ॒भीति॑ । अ॒श्ञु॒ते॒ । सर्व᳚म् । हि । अस्थू॑रिणा । अ॒भ्य॒श्ञु॒त इत्य॑भि - अ॒श्ञु॒ते । अ॒ग्नि॒ष्टो॒मेनेत्य॑ग्नि - स्तो॒मेन॑ । वै । प्र॒जाप॑ति॒रिति॑ प्र॒जा - प॒तिः॒ । प्र॒जा इति॑ प्र-जाः । अ॒सृ॒ज॒त॒ । ताः । अ॒ग्नि॒ष्टो॒मेनेत्य॑ग्नि-स्तो॒मेन॑ । ए॒व । परीति॑ । अ॒गृ॒ह्णा॒त् । तासा᳚म् । परि॑गृहीताना॒मिति॒ परि॑ - गृ॒ही॒ता॒ना॒म् । अ॒श्व॒त॒रः । अतीति॑ । अ॒प्र॒व॒त॒ । तस्य॑ । अ॒नु॒हायेत्य॑नु - हाय॑ । रेतः॑ । एति॑ । अ॒द॒त्त॒ । तत् । ग॒र्द॒भे । नीति॑ । अ॒मा॒र्ट् । तस्मा᳚त् । ग॒र्द॒भः । द्वि॒रेता॒ इति॑ द्वि - रेताः᳚ । अथो॒ इति॑ । आ॒हुः॒ । वड॑बायाम् । नीति॑ । अ॒मा॒र्ट्॒ । इति॑ । तस्मा᳚त् । वड॑बा । द्वि॒रेता॒ इति॑ द्वि - रेताः᳚ । अथो॒ इति॑ । आ॒हुः॒ । ओष॑धीषु ।  2 ( 50) 

TS 7.1.1.3  
नीति॑ । अ॒मा॒र्ट॒ । इति॑ । तस्मा᳚त् । ओष॑धयः । अन॑भ्यक्ता॒ इत्यन॑भि - अ॒क्ताः॒ । रे॒भ॒न्ति॒ । अथो॒ इति॑ । आ॒हुः॒ । प्र॒जास्विति॑ प्र - जासु॑ । नीति॑ । अ॒मा॒र्ट्॒ । इति॑ । तस्मा᳚त् । य॒मौ । जा॒ये॒ते॒ इति॑ । तस्मा᳚त् । अ॒श्व॒त॒रः । न । प्रेति॑ । जा॒य॒ते॒ । आत्त॑रेता॒ इत्यात्त॑ - रे॒ताः॒ । हि । तस्मा᳚त् । ब॒र्॒.हिषि॑ । अन॑वक्लृप्त॒ इत्यन॑व - क्लृ॒प्तः॒ । स॒र्व॒वे॒द॒स इति॑ सर्व-वे॒द॒से । वा॒ । स॒हस्रे᳚ । वा॒ । अव॑क्लृप्त॒ इत्यव॑-क्लृ॒प्तः॒ । अतीति॑ । हि । अप्र॑वत । यः । ए॒वम् । वि॒द्वान् । अ॒ग्नि॒ष्टो॒मेनेत्य॑ग्नि- स्तो॒मेन॑ । यज॑ते । प्रेति॑ । अजा॑ताः । प्र॒जा इति॑ प्र-जाः । ज॒नय॑ति । परीति॑ । प्रजा॑ता॒ इति॒ प्र - जा॒ताः॒ । गृ॒ह्णा॒ति॒ । तस्मा᳚त् । आ॒हुः॒ । ज्ये॒ष्ठ॒य॒ज्ञ इति॑ ज्येष्ठ - य॒ज्ञः । इति॑ ।  3 ( 50) 

TS 7.1.1.4  
प्र॒जाप॑ति॒रिति॑ प्र॒जा - प॒तिः॒ । वाव । ज्येष्ठः॑ । सः । हि । ए॒तेन॑ । अग्रे᳚ । अय॑जत । प्र॒जाप॑ति॒रिति॑ प्र॒जा - प॒तिः॒ । अ॒का॒म॒य॒त॒ । प्रेति॑ । जा॒ये॒य॒ । इति॑ । सः । मु॒ख॒तः । त्रि॒वृत॒मिति॑ त्रि - वृत᳚म् । निरिति॑ । अ॒मि॒मी॒त॒ । तम् । अ॒ग्निः । दे॒वता᳚ । अन्विति॑ । अ॒सृ॒ज्य॒त॒ । गा॒य॒त्री । छन्दः॑ । र॒थ॒न्त॒रमिति॑ रथं - त॒रम् । साम॑ । ब्रा॒ह्म॒णः । म॒नु॒ष्या॑णाम् । अ॒जः । प॒शू॒नाम् । तस्मा᳚त् । ते । मुख्याः᳚ । मु॒ख॒तः । हि । असृ॑ज्यन्त । उर॑सः । बा॒हुभ्या॒मिति॑ बा॒हु - भ्या॒म् । प॒ञ्च॒द॒शमिति॑ पञ्च - द॒शम् । निरिति॑ । अ॒मि॒मी॒त॒ । तम् । इन्द्रः॑ । दे॒वता᳚ । अन्विति॑ । अ॒सृ॒ज्य॒त॒ । त्रि॒ष्टुप् । छन्दः॑ । बृ॒हत् ।  4 ( 50) 

TS 7.1.1.5  
साम॑ । रा॒ज॒न्यः॑ । म॒नु॒ष्या॑णाम् । अविः॑ । प॒शू॒नाम् । तस्मा᳚त् । ते । वी॒र्या॑वन्त॒ इति॑ वी॒र्य॑ - व॒न्तः॒ । वी॒र्या᳚त् । हि । असृ॑ज्यन्त । म॒द्ध्य॒तः । स॒प्त॒द॒शमिति॑ सप्त - द॒शम् । निरिति॑ । अ॒मि॒मी॒त॒ । तम् । विश्वे᳚ । दे॒वाः । दे॒वताः᳚ । अन्विति॑ । अ॒सृ॒ज्य॒न्त॒ । जग॑ती । छन्दः॑ । वै॒रू॒पम् । साम॑ । वैश्यः॑ । म॒नु॒ष्या॑णाम् । गावः॑ । प॒शू॒नाम् । तस्मा᳚त् । ते । आ॒द्याः᳚ । अ॒न्न॒धाना॒दित्य॑न्न - धाना᳚त् । हि । असृ॑ज्यन्त । तस्मा᳚त् । भूयाꣳ॑सः । अ॒न्येभ्यः॑ । भूयि॑ष्ठाः । हि । दे॒वताः᳚ । अन्विति॑ । असृ॑ज्यन्त । प॒त्तः । ए॒क॒विꣳ॒॒शमित्ये॑क - विꣳ॒॒शम् । निरिति॑ । अ॒मि॒मी॒त॒ । तम् । अ॒नु॒ष्टुबित्य॑नु - स्तुप् । छन्दः॑ ।  5 ( 50) 

TS 7.1.1.6  
अन्विति॑ । अ॒सृ॒ज्य॒त॒ । वै॒रा॒जम् । साम॑ । शू॒द्रः । म॒नु॒ष्या॑णाम् । अश्वः॑ । प॒शू॒नाम् । तस्मा᳚त् । तौ । भू॒त॒स॒ङ्क्रा॒मिणा॒विति॑ भूत - स॒ङ्क्रा॒मिणौ᳚ । अश्वः॑ । च॒ । शू॒द्रः । च॒ । तस्मा᳚त् । शू॒द्रः । य॒ज्ञे । अन॑वक्लृप्त॒ इत्यन॑व - क्लृ॒प्तः॒ । न । हि । दे॒वताः᳚ । अन्विति॑ । असृ॑ज्यत । तस्मा᳚त् । पादौ᳚ । उपेति॑ । जी॒व॒तः॒ । प॒त्तः । हि । असृ॑ज्येताम् । प्रा॒णा इति॑ प्र - अ॒नाः । वै । त्रि॒वृदिति॑ त्रि - वृत् । अ॒र्द्ध॒मा॒सा इत्य॑र्द्ध - मा॒साः । प॒ञ्च॒द॒श इति॑ पञ्च - द॒शः । प्र॒जाप॑ति॒रिति॑ प्र॒जा - प॒तिः॒ । स॒प्त॒द॒श इति॑ सप्त - द॒शः । त्रयः॑ । इ॒मे । लो॒काः । अ॒सौ । आ॒दि॒त्यः । ए॒क॒विꣳ॒॒श इत्ये॑क - विꣳ॒॒शः । ए॒तस्मिन्न्॑ । वै । ए॒ते । श्रि॒ताः । ए॒तस्मिन्न्॑ । प्रति॑ष्ठिता॒ इति॒ प्रति॑ - स्थि॒ताः॒ ( ) । यः । ए॒वम् । वेद॑ । ए॒तस्मिन्न्॑ । ए॒व । श्र॒य॒ते॒ । ए॒तस्मिन्न्॑ । प्रतीति॑ । ति॒ष्ठ॒ति॒ ।  ।  6 ( 59) 

TS 7.1.2.1  
प्रा॒त॒स्स॒व॒न इति॑ प्रातः - स॒व॒ने । वै । गा॒य॒त्रेण॑ । छन्द॑सा । त्रि॒वृत॒ इति॑ त्रि - वृते᳚ । स्तोमा॑य । ज्योतिः॑ । दध॑त् । ए॒ति॒ । त्रि॒वृतेति॑ त्रि - वृता᳚ । ब्र॒ह्म॒व॒र्च॒सेनेति॑ ब्रह्म - व॒र्च॒सेन॑ । प॒ञ्च॒द॒शायेति॑ पञ्च - द॒शाय॑ । ज्योतिः॑ । दध॑त् । ए॒ति॒ । प॒ञ्च॒द॒शेनेति॑ पञ्च-द॒शेन॑ । ओज॑सा । वी॒र्ये॑ण । स॒प्त॒द॒शायेति॑ सप्त - द॒शाय॑ । ज्योतिः॑ । दध॑त् । ए॒ति॒ । स॒प्त॒द॒शेनेति॑ सप्त - द॒शेन॑ । प्रा॒जा॒प॒त्येनेति॑ प्राजा - प॒त्येन॑ । प्र॒जन॑ने॒नेति॑ प्र - जन॑नेन । ए॒क॒विꣳ॒॒शायेत्ये॑क - विꣳ॒॒शाय॑ । ज्योतिः॑ । दध॑त् । ए॒ति॒ । स्तोमः॑ । ए॒व । तत् । स्तोमा॑य । ज्योतिः॑ । दध॑त् । ए॒ति॒ । अथो॒ इति॑ । स्तोमे᳚ । ए॒व । स्तोम᳚म् । अ॒भि । प्रेति॑ । न॒य॒ति॒ । याव॑न्तः । वै । स्तोमाः᳚ । ताव॑न्तः । कामाः᳚ । ताव॑न्तः । लो॒काः ( ) । ताव॑न्ति । ज्योतीꣳ॑षि । ए॒ताव॑तः । ए॒व । स्तोमान्॑ । ए॒ताव॑तः । कामान्॑ । ए॒ताव॑तः । लो॒कान् । ए॒ताव॑न्ति । ज्योतीꣳ॑षि । अवेति॑ । रु॒न्धे॒ ।  ।  7 ( 63) 

TS 7.1.3.1  
ब्र॒ह्म॒वा॒दिन॒ इति॑ ब्रह्म - वा॒दिनः॑ । व॒द॒न्ति॒ । सः । तु । वै । य॒जे॒त॒ । यः । अ॒ग्नि॒ष्टो॒मेनेत्य॑ग्नि - स्तो॒मेन॑ । यज॑मानः । अथ॑ । सर्व॑स्तोमे॒नेति॒ सर्व॑ - स्तो॒मे॒न॒ । यजे॑त । इति॑ । यस्य॑ । त्रि॒वृत॒मिति॑ त्रि - वृत᳚म् । अ॒न्त॒र्यन्तीत्य॑न्तः-यन्ति॑ । प्रा॒णानिति॑ प्र - अ॒नान् । तस्य॑ । अ॒न्तः । य॒न्ति॒ । प्रा॒णेष्विति॑ प्र - अ॒नेषु॑ । मे॒ । अपीति॑ । अ॒स॒त् । इति॑ । खलु॑ । वै । य॒ज्ञेन॑ । यज॑मानः । य॒ज॒ते॒ । यस्य॑ । प॒ञ्च॒द॒शमिति॑ पञ्च - द॒शम् । अ॒न्त॒र्यन्तीत्य॑न्तः - यन्ति॑ । वी॒र्य᳚म् । तस्य॑ । अ॒न्तः । य॒न्ति॒ । वी॒र्ये᳚ । मे॒ । अपीति॑ । अ॒स॒त् । इति॑ । खलु॑ । वै । य॒ज्ञेन॑ । यज॑मानः । य॒ज॒ते॒ । यस्य॑ । स॒प्त॒द॒शमिति॑ सप्त - द॒शम् । अ॒न्त॒र्यन्तीत्य॑न्तः - यन्ति॑ ।  8 ( 50) 

TS 7.1.3.2  
प्र॒जामिति॑ प्र - जाम् । तस्य॑ । अ॒न्तः । य॒न्ति॒ । प्र॒जाया॒मिति॑ प्र - जाया᳚म् । मे॒ । अपीति॑ । अ॒स॒त् । इति॑ । खलु॑ । वै । य॒ज्ञेन॑ । यज॑मानः । य॒ज॒ते॒ । यस्य॑ । ए॒क॒विꣳ॒॒शमित्ये॑क - विꣳ॒॒शम् । अ॒न्त॒र्यन्तीत्य॑न्तः - यन्ति॑ । प्र॒ति॒ष्ठामिति॑ प्रति - स्थाम् । तस्य॑ । अ॒न्तः । य॒न्ति॒ । प्र॒ति॒ष्ठाया॒मिति॑ प्रति - स्थाया᳚म् । मे॒ । अपीति॑ । अ॒स॒त् । इति॑ । खलु॑ । वै । य॒ज्ञेन॑ । यज॑मानः । य॒ज॒ते॒ । यस्य॑ । त्रि॒ण॒वमिति॑ त्रि - न॒वम् । अ॒न्त॒र्यन्तीत्य॑न्तः - यन्ति॑ । ऋ॒तून् । च॒ । तस्य॑ । न॒क्ष॒त्रिया᳚म् । च॒ । वि॒राज॒मिति॑ वि-राज᳚म् । अ॒न्तः । य॒न्ति॒ । ऋ॒तुषु॑ । मे॒ । अपीति॑ । अ॒स॒त् । न॒क्ष॒त्रिया॑याम् । च॒ । वि॒राजीति॑ वि - राजि॑ । इति॑ ।  9 ( 50) 

TS 7.1.3.3  
खलु॑ । वै । य॒ज्ञेन॑ । यज॑मानः । य॒ज॒ते॒ । यस्य॑ । त्र॒य॒स्त्रिꣳ॒॒शमिति॑ त्रयः - त्रिꣳ॒॒शम् । अ॒न्त॒र्यन्तीत्य॑न्तः - यन्ति॑ । दे॒वताः᳚ । तस्य॑ । अ॒न्तः । य॒न्ति॒ । दे॒वता॑सु । मे॒ । अपीति॑ । अ॒स॒त् । इति॑ । खलु॑ । वै । य॒ज्ञेन॑ । यज॑मानः । य॒ज॒ते॒ । यः । वै । स्तोमा॑नाम् । अ॒व॒मम् । प॒र॒मता᳚म् । गच्छ॑न्तम् । वेद॑ । प॒र॒मता᳚म् । ए॒व । ग॒च्छ॒ति॒ । त्रि॒वृदिति॑ त्रि - वृत् । वै । स्तोमा॑नाम् । अ॒व॒मः । त्रि॒वृदिति॑ त्रि - वृत् । प॒र॒मः । यः । ए॒वम् । वेद॑ । प॒र॒मता᳚म् । ए॒व । ग॒च्छ॒ति॒ ।  ।  10 ( 44) 

TS 7.1.4.1  
अङ्गि॑रसः । वै । स॒त्रम् । आ॒स॒त॒ । ते । सु॒व॒र्गमिति॑ सुवः - गम् । लो॒कम् । आ॒य॒न्न् । तेषा᳚म् । ह॒विष्मान्॑ । च॒ । ह॒वि॒ष्कृदिति॑ हविः - कृत् । च॒ । अ॒ही॒ये॒ता॒म् । तौ । अ॒का॒म॒ये॒ता॒म् । सु॒व॒र्गमिति॑ सुवः - गम् । लो॒कम् । इ॒या॒व॒ । इति॑ । तौ । ए॒तम् । द्वि॒रा॒त्रमिति॑ द्वि - रा॒त्रम् । अ॒प॒श्य॒ता॒म् । तम् । एति॑ । अ॒ह॒र॒ता॒म् । तेन॑ । अ॒य॒जे॒ता॒म् । ततः॑ । वै । तौ । सु॒व॒र्गमिति॑ सुवः - गम् । लो॒कम् । ऐ॒ता॒म् । यः । ए॒वम् । वि॒द्वान् । द्वि॒रा॒त्रेणेति॑ द्वि - रा॒त्रेण॑ । यज॑ते । सु॒व॒र्गमिति॑ सुवः - गम् । ए॒व । लो॒कम् । ए॒ति॒ । तौ । ऐता᳚म् । पूर्वे॑ण । अह्ना᳚ । अग॑च्छताम् । उत्त॑रे॒णेत्युत् - त॒रे॒ण॒ ।  11 ( 50) 

TS 7.1.4.2  
अ॒भि॒प्ल॒व इत्य॑भि - प्ल॒वः । पूर्व᳚म् । अहः॑ । भ॒व॒ति॒ । गतिः॑ । उत्त॑र॒मित्युत् - त॒र॒म् । ज्योति॑ष्टोम॒ इति॒ ज्योति॑ - स्तो॒मः॒ । अ॒ग्नि॒ष्टो॒म इत्य॑ग्नि-स्तो॒मः । पूर्व᳚म् । अहः॑ । भ॒व॒ति॒ । तेजः॑ । तेन॑ । अवेति॑ । रु॒न्धे॒ । सर्व॑स्तोम॒ इति॒ सर्व॑-स्तो॒मः॒ । अ॒ति॒रा॒त्र इत्य॑ति-रा॒त्रः । उत्त॑र॒मित्युत् - त॒र॒म् । सर्व॑स्य । आप्त्यै᳚ । सर्व॑स्य । अव॑रुद्ध्या॒ इत्यव॑ - रु॒द्ध्यै॒ । गा॒य॒त्रम् । पूर्वे᳚ । अहन्न्॑ । साम॑ । भ॒व॒ति॒ । तेजः॑ । वै । गा॒य॒त्री । गा॒य॒त्री । ब्र॒ह्म॒व॒र्च॒समिति॑ ब्रह्म - व॒र्च॒सम् । तेजः॑ । ए॒व । ब्र॒ह्म॒व॒र्च॒समिति॑ ब्रह्म - व॒र्च॒सम् । आ॒त्मन्न् । ध॒त्ते॒ । त्रैष्टु॑भम् । उत्त॑र॒ इत्युत् - त॒रे॒ । ओजः॑ । वै । वी॒र्य᳚म् । त्रि॒ष्टुक् । ओजः॑ । ए॒व । वी॒र्य᳚म् । आ॒त्मन्न् । ध॒त्ते॒ । र॒थ॒न्त॒रमिति॑ रथं - त॒रम् । पूर्वे᳚ ।  12 ( 50) 

TS 7.1.4.3  
अहन्न्॑ । साम॑ । भ॒व॒ति॒ । इ॒यम् । वै । र॒थ॒न्त॒रमिति॑ रथं - त॒रम् । अ॒स्याम् । ए॒व । प्रतीति॑ । ति॒ष्ठ॒ति॒ । बृ॒हत् । उत्त॑र॒ इत्युत् - त॒रे॒ । अ॒सौ । वै । बृ॒हत् । अ॒मुष्या᳚म् । ए॒व । प्रतीति॑ । ति॒ष्ठ॒ति॒ । तत् । आ॒हुः॒ । क्व॑ । जग॑ती । च॒ । अ॒नु॒ष्टुबित्य॑नु - स्तुप् । च॒ । इति॑ । वै॒खा॒न॒सम् । पूर्वे᳚ । अहन्न्॑ । साम॑ । भ॒व॒ति॒ । तेन॑ । जग॑त्यै । न । ए॒ति॒ । षो॒ड॒शि । उत्त॑र॒ इत्युत् - त॒रे॒ । तेन॑ । अ॒नु॒ष्टुभ॒ इत्य॑नु - स्तुभः॑ । अथ॑ । आ॒हुः॒ । यत् । स॒मा॒ने । अ॒र्द्ध॒मा॒स इत्य॑र्द्ध - मा॒से । स्याता᳚म् । अ॒न्य॒त॒रस्य॑ । अह्नः॑ । वी॒र्य᳚म् । अन्विति॑ ( ) । प॒द्ये॒त॒ । इति॑ । अ॒मा॒वा॒स्या॑या॒मित्य॑मा - वा॒स्या॑याम् । पूर्व᳚म् । अहः॑ । भ॒व॒ति॒ । उत्त॑रस्मि॒न्नित्युत् - त॒र॒स्मि॒न्न् । उत्त॑र॒मित्युत् - त॒र॒म् । नाना᳚ । ए॒व । अ॒र्द्ध॒मा॒सयो॒रित्य॑र्द्ध - मा॒सयोः᳚ । भ॒व॒तः॒ । नाना॑वीर्ये॒ इति॒ नाना᳚ - वी॒र्ये॒ । भ॒व॒तः॒ । ह॒विष्म॑न्निधन॒मिति॑ ह॒विष्म॑त् - नि॒ध॒न॒म् । पूर्व᳚म् । अहः॑ । भ॒व॒ति॒ । ह॒वि॒ष्कृन्नि॑धन॒मिति॑ हवि॒ष्कृत् - नि॒ध॒न॒म् । उत्त॑र॒मित्युत् - त॒र॒म् । प्रति॑ष्ठित्या॒ इति॒ प्रति॑ - स्थि॒त्यै॒ ।  ।  13 ( 71) 

TS 7.1.5.1  
आपः॑ । वै । इ॒दम् । अग्रे᳚ । स॒लि॒लम् । आ॒सी॒त् । तस्मिन्न्॑ । प्र॒जाप॑ति॒रिति॑ प्र॒जा - प॒तिः॒ । वा॒युः । भू॒त्वा । अ॒च॒र॒त् । सः । इ॒माम् । अ॒प॒श्य॒त् । ताम् । व॒रा॒हः । भू॒त्वा । एति॑ । अ॒ह॒र॒त् । ताम् । वि॒श्वक॒र्मेति॑ वि॒श्व-क॒र्मा॒ । भू॒त्वा । वीति॑ । अ॒मा॒र्ट्॒ । सा । अ॒प्र॒थ॒त॒ । सा । पृ॒थि॒वी । अ॒भ॒व॒त् । तत् । पृ॒थि॒व्यै । पृ॒थि॒वि॒त्वमिति॑ पृथिवि - त्वम् । तस्या᳚म् । अ॒श्रा॒म्य॒त् । प्र॒जाप॑ति॒रिति॑ प्र॒जा-प॒तिः॒ । सः । दे॒वान् । अ॒सृ॒ज॒त॒ । वसून्॑ । रु॒द्रान् । आ॒दि॒त्यान् । ते । दे॒वाः । प्र॒जाप॑ति॒मिति॑ प्र॒जा - प॒ति॒म् । अ॒ब्रु॒व॒न्न् । प्रेति॑ । जा॒या॒म॒है॒ । इति॑ । सः । अ॒ब्र॒वी॒त् ।  14 ( 50) 

TS 7.1.5.2  
यथा᳚ । अ॒हम् । यु॒ष्मान् । तप॑सा । असृ॑क्षि । ए॒वम् । तप॑सि । प्र॒जन॑न॒मिति॑ प्र - जन॑नम् । इ॒च्छ॒द्ध्व॒म् । इति॑ । तेभ्यः॑ । अ॒ग्निम् । आ॒यत॑न॒मित्या᳚ - यत॑नम् । प्रेति॑ । अ॒य॒च्छ॒त् । ए॒तेन॑ । आ॒यत॑ने॒नेत्या᳚ - यत॑नेन । श्रा॒म्य॒त॒ । इति॑ । ते । अ॒ग्निना᳚ । आ॒यत॑ने॒नेत्या᳚ - यत॑नेन । अ॒श्रा॒म्य॒न्न् । ते । सं॒ॅव॒थ्स॒र इति॑ सं - व॒थ्स॒रे । एका᳚म् । गाम् । अ॒सृ॒ज॒न्त॒ । ताम् । वसु॑भ्य॒ इति॒ वसु॑ - भ्यः॒ । रु॒द्रेभ्यः॑ । आ॒दि॒त्येभ्यः॑ । प्रेति॑ । अ॒य॒च्छ॒न्न् । ए॒ताम् । र॒क्ष॒द्ध्व॒म् । इति॑ । ताम् । वस॑वः । रु॒द्राः । आ॒दि॒त्याः । अ॒र॒क्ष॒न्त॒ । सा । वसु॑भ्य॒ इति॒ वसु॑ - भ्यः॒ । रु॒द्रेभ्यः॑ । आ॒दि॒त्येभ्यः॑ । प्रेति॑ । अ॒जा॒य॒त॒ । त्रीणि॑ । च॒ ।  15 ( 50) 

TS 7.1.5.3  
श॒तानि॑ । त्रय॑स्त्रिꣳशत॒मिति॒ त्रयः॑ - त्रिꣳ॒॒श॒त॒म् । च॒ । अथ॑ । सा । ए॒व । स॒ह॒स्र॒त॒मीति॑ सहस्र - त॒मी । अ॒भ॒व॒त् । ते । दे॒वाः । प्र॒जाप॑ति॒मिति॑ प्र॒जा - प॒ति॒म् । अ॒ब्रु॒व॒न्न् । स॒हस्रे॑ण । नः॒ । या॒ज॒य॒ । इति॑ । सः । अ॒ग्नि॒ष्टो॒मेनेत्य॑ग्नि-स्तो॒मेन॑ । वसून्॑ । अ॒या॒ज॒य॒त् । ते । इ॒मम् । लो॒कम् । अ॒ज॒य॒न्न् । तत् । च॒ । अ॒द॒दुः॒ । सः । उ॒क्थ्ये॑न । रु॒द्रान् । अ॒या॒ज॒य॒त् । ते । अ॒न्तरि॑क्षम् । अ॒ज॒य॒न्न् । तत् । च॒ । अ॒द॒दुः॒ । सः । अ॒ति॒रा॒त्रेणेत्य॑ति - रा॒त्रेण॑ । आ॒दि॒त्यान् । अ॒या॒ज॒य॒त् । ते । अ॒मुम् । लो॒कम् । अ॒ज॒य॒न्न् । तत् । च॒ । अ॒द॒दुः॒ । तत् । अ॒न्तरि॑क्षम् ।  16 ( 50) 

TS 7.1.5.4  
व्यवै᳚र्य॒तेति॑ वि - अवै᳚र्यत । तस्मा᳚त् । रु॒द्राः । घातु॑काः । अ॒ना॒य॒त॒ना इत्य॑ना - य॒त॒नाः । हि । तस्मा᳚त् । आ॒हुः॒ । शि॒थि॒लम् । वै । म॒द्ध्य॒मम् । अहः॑ । त्रि॒रा॒त्रस्येति॑ त्रि - रा॒त्रस्य॑ । वीति॑ । हि । तत् । अ॒वैर्य॒तेत्य॑व - ऐर्य॑त । इति॑ । त्रैष्टु॑भम् । म॒द्ध्य॒मस्य॑ । अह्नः॑ । आज्य᳚म् । भ॒व॒ति॒ । सं॒ॅयाना॒नीति॑ सम् - याना॑नि । सू॒क्तानीति॑ सु - उ॒क्तानि॑ । शꣳ॒॒स॒ति॒ । षो॒ड॒शिन᳚म् । शꣳ॒॒स॒ति॒ । अह्नः॑ । धृत्यै᳚ । अशि॑थिलम्भावा॒येत्यशि॑थिलं - भा॒वा॒य॒ । तस्मा᳚त् । त्रि॒रा॒त्रस्येति॑ त्रि - रा॒त्रस्य॑ । अ॒ग्नि॒ष्टो॒म इत्य॑ग्नि - स्तो॒मः । ए॒व । प्र॒थ॒मम् । अहः॑ । स्या॒त् । अथ॑ । उ॒क्थ्यः॑ । अथ॑ । अ॒ति॒रा॒त्र इत्य॑ति - रा॒त्रः । ए॒षाम् । लो॒काना᳚म् । विधृ॑त्या॒ इति॒ वि - धृ॒त्यै॒ । त्रीणि॑त्री॒णीति॒ त्रीणि॑ - त्री॒णि॒ । श॒तानि॑ । अ॒नू॒ची॒ना॒हमित्य॑नूचीन - अ॒हम् । अव्य॑वच्छिन्ना॒नीत्यवि॑ - अ॒व॒च्छि॒न्ना॒नि॒ । द॒दा॒ति॒ ।  17 ( 50) 

TS 7.1.5.5  
ए॒षाम् । लो॒काना᳚म् । अन्विति॑ । सन्त॑त्या॒ इति॒ सं - त॒त्यै॒ । द॒शत᳚म् । न । वीति॑ । छि॒न्द्या॒त् । वि॒राज॒मिति॑ वि - राज᳚म् । न । इत् । वि॒च्छि॒नदा॒नीति॑ वि - छि॒नदा॑नि । इति॑ । अथ॑ । या । स॒ह॒स्र॒त॒मीति॑ सहस्र - त॒मी । आसी᳚त् । तस्या᳚म् । इन्द्रः॑ । च॒ । विष्णुः॑ । च॒ । व्याय॑च्छेता॒मिति॑ वि - आय॑च्छेताम् । सः । इन्द्रः॑ । अ॒म॒न्य॒त॒ । अ॒नया᳚ । वै । इ॒दम् । विष्णुः॑ । स॒हस्र᳚म् । व॒र्क्ष्य॒ते॒ । इति॑ । तस्या᳚म् । अ॒क॒ल्पे॒ता॒म् । द्विभा॑ग॒ इति॒ द्वि - भा॒गे॒ । इन्द्रः॑ । तृती॑ये । विष्णुः॑ । तत् । वै । ए॒षा । अ॒भ्यनू᳚च्यत॒ इत्य॑भि-अनू᳚च्यते । उ॒भा । जि॒ग्य॒थुः॒ । इति॑ । ताम् । वै । ए॒ताम् । अ॒च्छा॒वा॒कः ।  18 ( 50) 

TS 7.1.5.6  
ए॒व । शꣳ॒॒स॒ति॒ । अथ॑ । या । स॒ह॒स्र॒त॒मीति॑ सहस्र - त॒मी । सा । होत्रे᳚ । देया᳚ । इति॑ । होता॑रम् । वै । अ॒भ्यति॑रिच्यत॒ इत्य॑भि-अति॑रिच्यते । यत् । अ॒ति॒रिच्य॑त॒ इत्य॑ति - रिच्य॑ते । होता᳚ । अना᳚प्तस्य । आ॒प॒यि॒ता । अथ॑ । आ॒हुः॒ । उ॒न्ने॒त्र इत्यु॑त् - ने॒त्रे । देया᳚ । इति॑ । अति॑रि॒क्तेत्यति॑ - रि॒क्ता॒ । वै । ए॒षा । स॒हस्र॑स्य । अति॑रिक्त॒ इत्यति॑ - रि॒क्तः॒ । उ॒न्ने॒तेत्यु॑त् - ने॒ता । ऋ॒त्विजा᳚म् । अथ॑ । आ॒हुः॒ । सर्वे᳚भ्यः । स॒द॒स्ये᳚भ्यः । देया᳚ । इति॑ । अथ॑ । आ॒हुः॒ । उ॒दा॒कृत्येत्यु॑त् - आ॒कृत्या᳚ । सा । वश᳚म् । च॒रे॒त् । इति॑ । अथ॑ । आ॒हुः॒ । ब्र॒ह्मणे᳚ । च॒ । अ॒ग्नीध॒ इत्य॑ग्नि - इधे᳚ । च॒ । देया᳚ । इति॑ ।  19 ( 50) 

TS 7.1.5.7  
द्विभा॑ग॒मिति॒ द्वि - भा॒ग॒म् । ब्र॒ह्मणे᳚ । तृती॑यम् । अ॒ग्नीध॒ इत्य॑ग्नि- इधे᳚ । ऐ॒न्द्रः । वै । ब्र॒ह्मा । वै॒ष्ण॒वः । अ॒ग्नीदित्य॑ग्नि-इत् । यथा᳚ । ए॒व । तौ । अक॑ल्पेताम् । इति॑ । अथ॑ । आ॒हुः॒ । या । क॒ल्या॒णी । ब॒हु॒रू॒पेति॑ बहु - रू॒पा । सा । देया᳚ । इति॑ । अथ॑ । आ॒हुः॒ । या । द्वि॒रू॒पेति॑ द्वि - रू॒पा । उ॒भ॒यत॑ए॒नीत्यु॑भ॒यतः॑ - ए॒नी॒ । सा । देया᳚ । इति॑ । स॒हस्र॑स्य । परि॑गृहीत्या॒ इति॒ परि॑-गृ॒ही॒त्यै॒ । तत् । वै । ए॒तत् । स॒हस्र॑स्य । अय॑नम् । स॒हस्र᳚म् । स्तो॒त्रीयाः᳚ । स॒हस्र᳚म् । दक्षि॑णाः । स॒हस्र॑सम्मित॒ इति॑ स॒हस्र॑ - स॒म्मि॒तः॒ । सु॒व॒र्ग इति॑ सुवः - गः । लो॒कः । सु॒व॒र्गस्येति॑ सुवः - गस्य॑ । लो॒कस्य॑ । अ॒भिजि॑त्या॒ इत्य॒भि - जि॒त्यै॒ ।  ।  20 ( 47) 

TS 7.1.6.1  
सोमः॑ । वै । स॒हस्र᳚म् । अ॒वि॒न्द॒त् । तम् । इन्द्रः॑ । अन्विति॑ । अ॒न्वि॒न्द॒त् । तौ । य॒मः । न्याग॑च्छ॒दिति॑ नि - आग॑च्छत् । तौ । अ॒ब्र॒वी॒त् । अस्तु॑ । मे॒ । अत्र॑ । अपीति॑ । इति॑ । अस्तु॑ । ही(3) । इति॑ । अ॒ब्रू॒ता॒म् । सः । य॒मः । एक॑स्याम् । वी॒र्य᳚म् । परीति॑ । अ॒प॒श्य॒त् । इ॒यम् । वै । अ॒स्य । स॒हस्र॑स्य । वी॒र्य᳚म् । बि॒भ॒र्ति॒ । इति॑ । तौ । अ॒ब्र॒वी॒त् । इ॒यम् । मम॑ । अस्तु॑ । ए॒तत् । यु॒वयोः᳚ । इति॑ । तौ । अ॒ब्रू॒ता॒म् । सर्वे᳚ । वै । ए॒तत् । ए॒तस्या᳚म् । वी॒र्य᳚म् ।  21 ( 50) 

TS 7.1.6.2  
परीति॑ । प॒श्या॒मः॒ । अꣳश᳚म् । एति॑ । ह॒रा॒म॒है॒ । इति॑ । तस्या᳚म् । अꣳश᳚म् । एति॑ । अ॒ह॒र॒न्त॒ । ताम् । अ॒फ्स्वित्य॑प् - सु । प्रेति॑ । अ॒वे॒श॒य॒न्न् । सोमा॑य । उ॒देहीत्यु॑त् - एहि॑ । इति॑ । सा । रोहि॑णी । पि॒ङ्ग॒ला । एक॑हाय॒नीत्येक॑ - हा॒य॒नी॒ । रू॒पम् । कृ॒त्वा । त्रय॑स्त्रिꣳश॒तेति॒ त्रयः॑ - त्रिꣳ॒॒श॒ता॒ । च॒ । त्रि॒भिरिति॑ त्रि - भिः । च॒ । श॒तैः । स॒ह । उ॒दैदित्यु॑त् - ऐत् । तस्मा᳚त् । रोहि॑ण्या । पि॒ङ्ग॒लया᳚ । एक॑हाय॒न्येत्येक॑ - हा॒य॒न्या॒ । सोम᳚म् । क्री॒णी॒या॒त् । यः । ए॒वम् । वि॒द्वान् । रोहि॑ण्या । पि॒ङ्ग॒लया᳚ । एक॑हाय॒न्येत्येक॑ - हा॒य॒न्या॒ । सोम᳚म् । क्री॒णाति॑ । त्रय॑स्त्रिꣳश॒तेति॒ त्रयः॑ - त्रिꣳ॒॒श॒ता॒ । च॒ । ए॒व । अ॒स्य॒ । त्रि॒भिरिति॑ त्रि - भिः । च॒ ।  22 ( 50) 

TS 7.1.6.3  
श॒तैः । सोमः॑ । क्री॒तः । भ॒व॒ति॒ । सुक्री॑ते॒नेति॒ सु-क्री॒ते॒न॒ । य॒ज॒ते॒ । ताम् । अ॒फ्स्वित्य॑प् - सु । प्रेति॑ । अ॒वे॒श॒य॒न्न् । इन्द्रा॑य । उ॒देहीत्यु॑त् - एहि॑ । इति॑ । सा । रोहि॑णी । ल॒क्ष्म॒णा । प॒ष्ठौ॒ही । वार्त्र॒घ्नीति॒ वार्त्र॑ - घ्नी॒ । रू॒पम् । कृ॒त्वा । त्रय॑स्त्रिꣳश॒तेति॒ त्रयः॑ - त्रिꣳ॒॒श॒ता॒ । च॒ । त्रि॒भिरिति॑ त्रि - भिः । च॒ । श॒तैः । स॒ह । उ॒दैदित्यु॑त् - ऐत् । तस्मा᳚त् । रोहि॑णीम् । ल॒क्ष्म॒णाम् । प॒ष्ठौ॒हीम् । वार्त्र॑घ्नी॒मिति॒ वार्त्र॑ - घ्नी॒म् । द॒द्या॒त् । यः । ए॒वम् । वि॒द्वान् । रोहि॑णीम् । ल॒क्ष्म॒णाम् । प॒ष्ठौ॒हीम् । वार्त्र॑घ्नी॒मिति॒ वार्त्र॑ - घ्नी॒म् । ददा॑ति । त्रय॑स्त्रिꣳश॒दिति॒ त्रयः॑ - त्रिꣳ॒॒श॒त् । च॒ । ए॒व । अ॒स्य॒ । त्रीणि॑ । च॒ । श॒तानि॑ । सा । द॒त्ता ।  23 ( 50) 

TS 7.1.6.4  
भ॒व॒ति॒ । ताम् । अ॒फ्स्वित्य॑प् - सु । प्रेति॑ । अ॒वे॒श॒य॒न्न् । य॒माय॑ । उ॒देहीत्यु॑त् - एहि॑ । इति॑ । सा । जर॑ती । मू॒र्खा । त॒ज्ज॒घ॒न्येति॑ तत् - ज॒घ॒न्या । रू॒पम् । कृ॒त्वा । त्रय॑स्त्रिꣳश॒तेति॒ त्रयः॑-त्रिꣳ॒॒श॒ता॒ । च॒ । त्रि॒भिरिति॑ त्रि - भिः । च॒ । श॒तैः । स॒ह । उ॒दैदित्यु॑त् - ऐत् । तस्मा᳚त् । जर॑तीम् । मू॒र्खाम् । त॒ज्ज॒घ॒न्यामिति॑ तत् - ज॒घ॒न्याम् । अ॒नु॒स्तर॑णी॒मित्य॑नु - स्तर॑णीम् । कु॒र्वी॒त॒ । यः । ए॒वम् । वि॒द्वान् । जर॑तीम् । मू॒र्खाम् । त॒ज्ज॒घ॒न्यामिति॑ तत् - ज॒घ॒न्याम् । अ॒नु॒स्तर॑णी॒मित्य॑नु - स्तर॑णीम् । कु॒रु॒ते । त्रय॑स्त्रिꣳश॒दिति॒ त्रयः॑ - त्रिꣳ॒॒श॒त् । च॒ । ए॒व । अ॒स्य॒ । त्रीणि॑ । च॒ । श॒तानि॑ । सा । अ॒मुष्मिन्न्॑ । लो॒के । भ॒व॒ति॒ । वाक् । ए॒व । स॒ह॒स्र॒त॒मीति॑ सहस्र - त॒मी । तस्मा᳚त् ।  24 ( 50) 

TS 7.1.6.5  
वरः॑ । देयः॑ । सा । हि । वरः॑ । स॒हस्र᳚म् । अ॒स्य॒ । सा । द॒त्ता । भ॒व॒ति॒ । तस्मा᳚त् । वरः॑ । न । प्र॒ति॒गृह्य॒ इति॑ प्रति - गृह्यः॑ । सा । हि । वरः॑ । स॒हस्र᳚म् । अ॒स्य॒ । प्रति॑गृहीत॒मिति॒ प्रति॑ - गृ॒ही॒त॒म् । भ॒व॒ति॒ । इ॒यम् । वरः॑ । इति॑ । ब्रू॒या॒त् । अथ॑ । अ॒न्याम् । ब्रू॒या॒त् । इ॒यम् । मम॑ । इति॑ । तथा᳚ । अ॒स्य॒ । तत् । स॒हस्र᳚म् । अप्र॑तिगृहीत॒मित्यप्र॑ति - गृ॒ही॒त॒म् । भ॒व॒ति॒ । उ॒भ॒य॒त॒ए॒नीत्यु॑भयतः - ए॒नी । स्या॒त् । तत् । आ॒हुः॒ । अ॒न्य॒त॒ए॒नीत्य॑न्यतः - ए॒नी । स्या॒त् । स॒हस्र᳚म् । प॒रस्ता᳚त् । एत᳚म् । इति॑ । या । ए॒व । वरः॑ ।  25 ( 50) 

TS 7.1.6.6  
क॒ल्या॒णी । रू॒पस॑मृ॒द्धेति॑ रू॒प - स॒मृ॒द्धा॒ । सा । स्या॒त् । सा । हि । वरः॑ । समृ॑द्ध्या॒ इति॒ सं - ऋ॒द्ध्यै॒ । ताम् । उत्त॑रे॒णेत्युत् - त॒रे॒ण॒ । आग्नी᳚द्ध्र॒मित्याग्नि॑ - इ॒द्ध्र॒म् । प॒र्या॒णीयेति॑ परि - आ॒नीय॑ । आ॒ह॒व॒नीय॒स्येत्या᳚ - ह॒व॒नीय॑स्य । अन्ते᳚ । द्रो॒ण॒क॒ल॒शमिति॑ द्रोण - क॒ल॒शम् । अवेति॑ । घ्रा॒प॒ये॒त् । एति॑ । जि॒घ्र॒ । क॒लश᳚म् । म॒हि॒ । उ॒रुधा॒रेत्यु॒रु - धा॒रा॒ । पय॑स्वती । एति॑ । त्वा॒ । वि॒श॒न्तु॒ । इन्द॑वः । स॒मु॒द्रम् । इ॒व॒ । सिन्ध॑वः । सा । मा॒ । स॒हस्रे᳚ । एति॑ । भ॒ज॒ । प्र॒जयेति॑ प्र - जया᳚ । प॒शुभि॒रिति॑ प॒शु-भिः॒ । स॒ह । पुनः॑ । मा॒ । एति॑ । वि॒श॒ता॒त् । र॒यिः । इति॑ । प्र॒जयेति॑ प्र - जया᳚ । ए॒व । ए॒न॒म् । प॒शुभि॒रिति॑ प॒शु - भिः॒ । र॒य्या । समिति॑ ।  26 ( 50) 

TS 7.1.6.7  
अ॒र्द्ध॒य॒ति॒ । प्र॒जावा॒निति॑ प्र॒जा - वा॒न् । प॒शु॒मानिति॑ पशु - मान् । र॒यि॒मानिति॑ रयि - मान् । भ॒व॒ति॒ । यः । ए॒वम् । वेद॑ । तया᳚ । स॒ह । आग्नी᳚द्ध्र॒मित्याग्नि॑ - इ॒द्ध्र॒म् । प॒रेत्येति॑ परा - इत्य॑ । पु॒रस्ता᳚त् । प्र॒तीच्या᳚म् । तिष्ठ॑न्त्याम् । जु॒हु॒या॒त् । उ॒भा । जि॒ग्य॒थुः॒ । न । परेति॑ । ज॒ये॒थे॒ इति॑ । न । परेति॑ । जि॒ग्ये॒ । क॒त॒रः । च॒न । ए॒नोः॒ ।  । इन्द्रः॑ । च॒ । वि॒ष्णो॒ इति॑ । यत् । अप॑स्पृधेथाम् । त्रे॒धा । स॒हस्र᳚म् । वीति॑ । तत् । ऐ॒र॒ये॒था॒म् । इति॑ । त्रे॒धा॒वि॒भ॒क्तमिति॑ त्रेधा - वि॒भ॒क्तम् । वै । त्रि॒रा॒त्र इति॑ त्रि - रा॒त्रे । स॒हस्र᳚म् । सा॒ह॒स्रीम् । ए॒व । ए॒ना॒म् । क॒रो॒ति॒ । स॒हस्र॑स्य । ए॒व । ए॒ना॒म् । मात्रा᳚म् ।  27 ( 50) 

TS 7.1.6.8  
क॒रो॒ति॒ । रू॒पाणि॑ । जु॒हो॒ति॒ । रू॒पैः । ए॒व । ए॒ना॒म् । समिति॑ । अ॒र्द्ध॒य॒ति॒ । तस्याः᳚ । उ॒पो॒त्थायेत्यु॑प - उ॒त्थाय॑ । कर्ण᳚म् । एति॑ । ज॒पे॒त् । इडे᳚ । रन्ते᳚ । अदि॑ते । सर॑स्वति । प्रिये᳚ । प्रेय॑सि । महि॑ । विश्रु॒तीति॒ वि - श्रु॒ति॒ । ए॒तानि॑ । ते॒ । अ॒घ्नि॒ये॒ । नामा॑नि । सु॒कृत॒मिति॑ सु - कृत᳚म् । मा॒ । दे॒वेषु॑ । ब्रू॒ता॒त् । इति॑ । दे॒वेभ्यः॑ । ए॒व । ए॒न॒म् । एति॑ । वे॒द॒य॒ति॒ । अन्विति॑ । ए॒न॒म् । दे॒वाः । बु॒द्ध्य॒न्ते॒ ।  ।  28 ( 39) 

TS 7.1.7.1  
स॒ह॒स्र॒त॒म्येति॑ सहस्र - त॒म्या᳚ । वै । यज॑मानः । सु॒व॒र्गमिति॑ सुवः - गम् । लो॒कम् । ए॒ति॒ । सा । ए॒न॒म् । सु॒व॒र्गमिति॑ सुवः - गम् । लो॒कम् । ग॒म॒य॒ति॒ । सा । मा॒ । सु॒व॒र्गमिति॑ सुवः - गम् । लो॒कम् । ग॒म॒य॒ । इति॑ । आ॒ह॒ । सु॒व॒र्गमिति॑ सुवः - गम् । ए॒व । ए॒न॒म् । लो॒कम् । ग॒म॒य॒ति॒ । सा । मा॒ । ज्योति॑ष्मन्तम् । लो॒कम् । ग॒म॒य॒ । इति॑ । आ॒ह॒ । ज्योति॑ष्मन्तम् । ए॒व । ए॒न॒म् । लो॒कम् । ग॒म॒य॒ति॒ । सा । मा॒ । सर्वान्॑ । पुण्यान्॑ । लो॒कान् । ग॒म॒य॒ । इति॑ । आ॒ह॒ । सर्वान्॑ । ए॒व । ए॒न॒म् । पुण्यान्॑ । लो॒कान् । ग॒म॒य॒ति॒ । सा ।  29 ( 50) 

TS 7.1.7.2  
मा॒ । प्र॒ति॒ष्ठामिति॑ प्रति - स्थाम् । ग॒म॒य॒ । प्र॒जयेति॑ प्र - जया᳚ । प॒शुभि॒रिति॑ प॒शु - भिः॒ । स॒ह । पुनः॑ । मा॒ । एति॑ । वि॒श॒ता॒त् । र॒यिः । इति॑ । प्र॒जयेति॑ प्र - जया᳚ । ए॒व । ए॒न॒म् । प॒शुभि॒रिति॑ प॒शु - भिः॒ । र॒य्याम् । प्रतीति॑ । स्था॒प॒य॒ति॒ । प्र॒जावा॒निति॑ प्र॒जा - वा॒न् । प॒शु॒मानिति॑ पशु - मान् । र॒यि॒मानिति॑ रयि - मान् । भ॒व॒ति॒ । यः । ए॒वम् । वेद॑ । ताम् । अ॒ग्नीध॒ इत्य॑ग्नि - इधे᳚ । वा॒ । ब्र॒ह्मणे᳚ । वा॒ । होत्रे᳚ । वा॒ । उ॒द्गा॒त्र इत्यु॑त् - गा॒त्रे । वा॒ । अ॒द्ध्व॒र्यवे᳚ । वा॒ । द॒द्या॒त् । स॒हस्र᳚म् । अ॒स्य॒ । सा । द॒त्ता । भ॒व॒ति॒ । स॒हस्र᳚म् । अ॒स्य॒ । प्रति॑गृहीत॒मिति॒ प्रति॑ - गृ॒ही॒त॒म् । भ॒व॒ति॒ । यः । ताम् । अवि॑द्वान् ।  30 ( 50) 

TS 7.1.7.3  
प्र॒ति॒गृ॒ह्णातीति॑ प्रति - गृ॒ह्णाति॑ । ताम् । प्रतीति॑ । गृ॒ह्णी॒या॒त् । एका᳚ । अ॒सि॒ । न । स॒हस्र᳚म् । एका᳚म् । त्वा॒ । भू॒ताम् । प्रतीति॑ । गृ॒ह्णा॒मि॒ । न । स॒हस्र᳚म् । एका᳚ । मा॒ । भू॒ता । एति॑ । वि॒श॒ । मा । स॒हस्र᳚म् । इति॑ । एका᳚म् । ए॒व । ए॒ना॒म् । भू॒ताम् । प्रतीति॑ । गृ॒ह्णा॒ति॒ । न । स॒हस्र᳚म् । यः । ए॒वम् । वेद॑ । स्यो॒ना । अ॒सि॒ । सु॒षदेति॑ सु-सदा᳚ । सु॒शेवेति॑ सु - शेवा᳚ । स्यो॒ना । मा॒ । एति॑ । वि॒श॒ । सु॒षदेति॑ सु - सदा᳚ । मा॒ । एति॑ । वि॒श॒ । सु॒शेवेति॑ सु - शेवा᳚ । मा॒ । एति॑ । वि॒श॒ ।  31 ( 50) 

TS 7.1.7.4  
इति॑ । आ॒ह॒ । स्यो॒ना । ए॒व । ए॒न॒म् । सु॒षदेति॑ सु - सदा᳚ । सु॒शेवेति॑ सु - शेवा᳚ । भू॒ता । एति॑ । वि॒श॒ति॒ । न । ए॒न॒म् । हि॒न॒स्ति॒ । ब्र॒ह्म॒वा॒दिन॒ इति॑ ब्रह्म - वा॒दिनः॑ । व॒द॒न्ति॒ । स॒हस्र᳚म् । स॒ह॒स्र॒त॒मीति॑ सहस्र - त॒मी । अन्विति॑ । ए॒ती(3) । स॒ह॒स्र॒त॒मीमिति॑ सहस्र - त॒मीम् । स॒हस्रा(3)म् । इति॑ । यत् । प्राची᳚म् । उ॒थ्सृ॒जेदित्यु॑त् - सृ॒जेत् । स॒हस्र᳚म् । स॒ह॒स्र॒त॒मीति॑ सहस्र - त॒मी । अन्विति॑ । इ॒या॒त् । तत् । स॒हस्र᳚म् । अ॒प्र॒ज्ञा॒त्रमित्य॑प्र - ज्ञा॒त्रम् । सु॒व॒र्गमिति॑ सुवः - गम् । लो॒कम् । न । प्रेति॑ । जा॒नी॒या॒त् । प्र॒तीची᳚म् । उदिति॑ । सृ॒ज॒ति॒ । ताम् । स॒हस्र᳚म् । अन्विति॑ । प॒र्याव॑र्तत॒ इति॑ परि - आव॑र्तते । सा । प्र॒जा॒न॒तीति॑ प्र - जा॒न॒ती । सु॒व॒र्गमिति॑ सुवः - गम् । लो॒कम् । ए॒ति॒ । यज॑मानम् ( ) । अ॒भि । उदिति॑ । सृ॒ज॒ति॒ । क्षि॒प्रे । स॒हस्र᳚म् । प्रेति॑ । जा॒य॒ते॒ । उ॒त्त॒मेत्यु॑त् - त॒मा । नी॒यते᳚ । प्र॒थ॒मा । दे॒वान् । ग॒च्छ॒ति॒ ।  ।  32 ( 62) 

TS 7.1.8.1  
अत्रिः॑ । अ॒द॒दा॒त् । और्वा॑य । प्र॒जामिति॑ प्र - जाम् । पु॒त्रका॑मा॒येति॑ पु॒त्र - का॒मा॒य॒ । सः । रि॒रि॒चा॒नः । अ॒म॒न्य॒त॒ । निर्वी᳚र्य॒ इति॒ निः - वी॒र्यः॒ । शि॒थि॒लः । या॒तया॒मेति॑ या॒त - या॒मा॒ । सः । ए॒तम् । च॒तू॒रा॒त्रमिति॑ चतुः - रा॒त्रम् । अ॒प॒श्य॒त् । तम् । एति॑ । अ॒ह॒र॒त् । तेन॑ । अ॒य॒ज॒त॒ । ततः॑ । वै । तस्य॑ । च॒त्वारः॑ । वी॒राः । एति॑ । अ॒जा॒य॒न्त॒ । सुहो॒तेति॒ सु - हो॒ता॒ । सू᳚द्गा॒तेति॒ सु - उ॒द्गा॒ता॒ । स्व॑द्ध्वर्यु॒रिति॒ सु - अ॒द्ध्व॒र्युः॒ । सुस॑भेय॒ इति॒ सु - स॒भे॒यः॒ । यः । ए॒वम् । वि॒द्वान् । च॒तू॒रा॒त्रेणेति॑ चतुः - रा॒त्रेण॑ । यज॑ते । एति॑ । अ॒स्य॒ । च॒त्वारः॑ । वी॒राः । जा॒य॒न्ते॒ । सुहो॒तेति॒ सु - हो॒ता॒ । सू᳚द्गा॒तेति॒ सु - उ॒द्गा॒ता॒ । स्व॑द्ध्वर्यु॒रिति॒ सु - अ॒द्ध्व॒र्युः॒ । सुस॑भेय॒ इति॒ सु - स॒भे॒यः॒ । ये । च॒तु॒र्विꣳ॒॒शा इति॑ चतुः - विꣳ॒॒शाः । पव॑मानाः । ब्र॒ह्म॒व॒र्च॒समिति॑ ब्रह्म - व॒र्च॒सम् । तत् ।  33 ( 50) 

TS 7.1.8.2  
ये । उ॒द्यन्त॒ इत्यु॑त् - यन्तः॑ । स्तोमाः᳚ । श्रीः । सा । अत्रि᳚म् । श्र॒द्धादे॑व॒मिति॑ श्र॒द्धा - दे॒व॒म् । यज॑मानम् । च॒त्वारि॑ । वी॒र्या॑णि । न । उपेति॑ । अ॒न॒म॒न्न् । तेजः॑ । इ॒न्द्रि॒यम् । ब्र॒ह्म॒व॒र्च॒समिति॑ ब्रह्म-व॒र्च॒सम् । अ॒न्नाद्य॒मित्य॑न्न - अद्य᳚म् । सः । ए॒तान् । च॒तुरः॑ । चतु॑ष्टोमा॒निति॒ चतुः॑ - स्तो॒मा॒न्न् । सोमान्॑ । अ॒प॒श्य॒त् । तान् । एति॑ । अ॒ह॒र॒त् । तैः । अ॒य॒ज॒त॒ । तेजः॑ । ए॒व । प्र॒थ॒मेन॑ । अवेति॑ । अ॒रु॒न्ध॒ । इ॒न्द्रि॒यम् । द्वि॒तीये॑न । ब्र॒ह्म॒व॒र्च॒समिति॑ ब्रह्म - व॒र्च॒सम् । तृ॒तीये॑न । अ॒न्नाद्य॒मित्य॑न्न -अद्य᳚म् । च॒तु॒र्थेन॑ । यः । ए॒वम् । वि॒द्वान् । च॒तुरः॑ । चतु॑ष्टोमा॒निति॒ चतुः॑ - स्तो॒मा॒न् । सोमान्॑ । आ॒हर॒तीत्या᳚ - हर॑ति । तैः । यज॑ते । तेजः॑ । ए॒व ( ) । प्र॒थ॒मेन॑ । अवेति॑ । रु॒न्धे॒ । इ॒न्द्रि॒यम् । द्वि॒तीये॑न । ब्र॒ह्म॒व॒र्च॒समिति॑ ब्रह्म - व॒र्च॒सम् । तृ॒तीये॑न । अ॒न्नाद्य॒मित्य॑न्न - अद्य᳚म् । च॒तु॒र्थेन॑ । याम् । ए॒व । अत्रिः॑ । ऋद्धि᳚म् । आर्द्ध्नो᳚त् । ताम् । ए॒व । यज॑मानः । ऋ॒द्ध्नो॒ति॒ ।  ।  34 ( 68) 

TS 7.1.9.1  
ज॒मद॑ग्निः । पुष्टि॑काम॒ इति॒ पुष्टि॑ - का॒मः॒ । च॒तू॒रा॒त्रेणेति॑ चतुः - रा॒त्रेण॑ । अ॒य॒ज॒त॒ । सः । ए॒तान् । पोषान्॑ । अ॒पु॒ष्य॒त् । तस्मा᳚त् । प॒लि॒तौ । जाम॑दग्नियौ । न । समिति॑ । जा॒ना॒ते॒ इति॑ । ए॒तान् । ए॒व । पोषान्॑ । पु॒ष्य॒ति॒ । यः । ए॒वम् । वि॒द्वान् । च॒तू॒रा॒त्रेणेति॑ चतुः - रा॒त्रेण॑ । यज॑ते । पु॒रो॒डा॒शिन्यः॑ । उ॒प॒सद॒ इत्यु॑प - सदः॑ । भ॒व॒न्ति॒ । प॒शवः॑ । वै । पु॒रो॒डाशः॑ । प॒शून् । ए॒व । अवेति॑ । रु॒न्धे॒ । अन्न᳚म् । वै । पु॒रो॒डाशः॑ । अन्न᳚म् । ए॒व । अवेति॑ । रु॒न्धे॒ । अ॒न्ना॒द इत्य॑न्न - अ॒दः । प॒शु॒मानिति॑ पशु - मान् । भ॒व॒ति॒ । यः । ए॒वम् । वि॒द्वान् । च॒तू॒रा॒त्रेणेति॑ चतुः-रा॒त्रेण॑ । यज॑ते ।  ।  35 ( 48) 

TS 7.1.10.1  
सं॒ॅव॒थ्स॒र इति॑ सं - व॒थ्स॒रः । वै । इ॒दम् । एकः॑ । आ॒सी॒त् । सः । अ॒का॒म॒य॒त॒ । ऋ॒तून् । सृ॒जे॒य॒ । इति॑ । सः । ए॒तम् । प॒ञ्च॒रा॒त्रमिति॑ पञ्च - रा॒त्रम् । अ॒प॒श्य॒त् । तम् । एति॑ । अ॒ह॒र॒त् । तेन॑ । अ॒य॒ज॒त॒ । ततः॑ । वै । सः । ऋ॒तून् । अ॒सृ॒ज॒त॒ । यः । ए॒वम् । वि॒द्वान् । प॒ञ्च॒रा॒त्रेणेति॑ पञ्च - रा॒त्रेण॑ । यज॑ते । प्रेति॑ । ए॒व । जा॒य॒ते॒ । ते । ऋ॒तवः॑ । सृ॒ष्टाः । न । व्याव॑र्त॒न्तेति॑ वि - आव॑र्तन्त । ते । ए॒तम् । प॒ञ्च॒रा॒त्रमिति॑ पञ्च - रा॒त्रम् । अ॒प॒श्य॒न्न् । तम् । एति॑ । अ॒ह॒र॒न्न् । तेन॑ । अ॒य॒ज॒न्त॒ । ततः॑ । वै । ते । व्याव॑र्त॒न्तेति॑ वि - आव॑र्तन्त ।  36 ( 50) 

TS 7.1.10.2  
यः । ए॒वम् । वि॒द्वान् । प॒ञ्च॒रा॒त्रेणेति॑ पञ्च-रा॒त्रेण॑ । यज॑ते । वीति॑ । पा॒प्मना᳚ । भ्रातृ॑व्येण । एति॑ । व॒र्त॒ते॒ । सार्व॑सेनि॒रिति॒ सार्व॑ - से॒निः॒ । शौ॒चे॒यः । अ॒का॒म॒य॒त॒ । प॒शु॒मानिति॑ पशु - मान् । स्या॒म् । इति॑ । सः । ए॒तम् । प॒ञ्च॒रा॒त्रमिति॑ पञ्च - रा॒त्रम् । एति॑ । अ॒ह॒र॒त् । तेन॑ । अ॒य॒ज॒त॒ । ततः॑ । वै । सः । स॒हस्र᳚म् । प॒शून् । प्रेति॑ । आ॒प्नो॒त् । यः । ए॒वम् । वि॒द्वान् । प॒ञ्च॒रा॒त्रेणेति॑ पञ्च-रा॒त्रेण॑ । यज॑ते । प्रेति॑ । स॒हस्र᳚म् । प॒शून् । आ॒प्नो॒ति॒ । ब॒ब॒रः । प्रावा॑हणिः । अ॒का॒म॒य॒त॒ । वा॒चः । प्र॒व॒दि॒तेति॑ प्र - व॒दि॒ता । स्या॒म् । इति॑ । सः । ए॒तम् । प॒ञ्च॒रा॒त्रमिति॑ पञ्च - रा॒त्रम् । एति॑ ।  37 ( 50) 

TS 7.1.10.3  
अ॒ह॒र॒त् । तेन॑ । अ॒य॒ज॒त॒ । ततः॑ । वै । सः । वा॒चः । प्र॒व॒दि॒तेति॑ प्र - व॒दि॒ता । अ॒भ॒व॒त् । यः । ए॒वम् । वि॒द्वान् । प॒ञ्च॒रा॒त्रेणेति॑ पञ्च - रा॒त्रेण॑ । यज॑ते । प्र॒व॒दि॒तेति॑ प्र - व॒दि॒ता । ए॒व । वा॒चः । भ॒व॒ति॒ । अथो॒ इति॑ । ए॒न॒म् । वा॒चः । पतिः॑ । इति॑ । आ॒हुः॒ । अना᳚प्तः । च॒तू॒रा॒त्र इति॑ चतुः - रा॒त्रः । अति॑रिक्त॒ इत्यति॑ - रि॒क्तः॒ । ष॒ड्रा॒त्र इति॑ षट् - रा॒त्रः । अथ॑ । वै । ए॒षः । सं॒प्र॒तीति॑ सं - प्र॒ति । य॒ज्ञः । यत् । प॒ञ्च॒रा॒त्र इति॑ पञ्च - रा॒त्रः । यः । ए॒वम् । वि॒द्वान् । प॒ञ्च॒रा॒त्रेणेति॑ पञ्च - रा॒त्रेण॑ । यज॑ते । स॒म्प्र॒तीति॑ सं - प्र॒ति । ए॒व । य॒ज्ञेन॑ । य॒ज॒ते॒ । प॒ञ्च॒रा॒त्र इति॑ पञ्च - रा॒त्रः । भ॒व॒ति॒ । पञ्च॑ । वै । ऋ॒तवः॑ । सं॒ॅव॒थ्स॒र इति॑ सं - व॒थ्स॒रः ।  38 ( 50) 

TS 7.1.10.4  
ऋ॒तुषु॑ । ए॒व । सं॒ॅव॒थ्स॒र इति॑ सं - व॒थ्स॒रे । प्रतीति॑ । ति॒ष्ठ॒ति॒ । अथो॒ इति॑ । पञ्चा᳚क्ष॒रेति॒ पञ्च॑ - अ॒क्ष॒रा॒ । प॒ङ्क्तिः । पाङ्क्तः॑ । य॒ज्ञः । य॒ज्ञम् । ए॒व । अवेति॑ । रु॒न्धे॒ । त्रि॒वृदिति॑ त्रि - वृत् । अ॒ग्नि॒ष्टो॒म इत्य॑ग्नि - स्तो॒मः । भ॒व॒ति॒ । तेजः॑ । ए॒व । अवेति॑ । रु॒न्धे॒ । प॒ञ्च॒द॒श इति॑ पञ्च - द॒शः । भ॒व॒ति॒ । इ॒न्द्रि॒यम् । ए॒व । अवेति॑ । रु॒न्धे॒ । स॒प्त॒द॒श इति॑ सप्त - द॒शः । भ॒व॒ति॒ । अ॒न्नाद्य॒स्येत्य॑न्न - अद्य॑स्य । अव॑रुद्ध्या॒ इत्यव॑ - रु॒द्ध्यै॒ । अथो॒ इति॑ । प्रेति॑ । ए॒व । तेन॑ । जा॒य॒ते॒ । प॒ञ्च॒विꣳ॒॒श इति॑ पञ्च - विꣳ॒॒शः । अ॒ग्नि॒ष्टो॒म इत्य॑ग्नि - स्तो॒मः । भ॒व॒ति॒ । प्र॒जाप॑ते॒रिति॑ प्र॒जा-प॒तेः॒ । आप्त्यै᳚ । म॒हा॒व्र॒तवा॒निति॑ महाव्र॒त-वा॒न् । अ॒न्नाद्य॒स्येत्य॑न्न - अद्य॑स्य । अव॑रुद्ध्या॒ इत्यव॑ - रु॒द्ध्यै॒ । वि॒श्व॒जिदिति॑ विश्व - जित् । सर्व॑पृष्ठ॒ इति॒ सर्व॑ - पृ॒ष्ठः॒ । अ॒ति॒रा॒त्र इत्य॑ति - रा॒त्रः । भ॒व॒ति॒ । सर्व॑स्य । अ॒भिजि॑त्या॒ इत्य॒भि-जि॒त्यै॒ ( ) ।  ।  39 ( 50) 

TS 7.1.11.1  
दे॒वस्य॑ । त्वा॒ । स॒वि॒तुः । प्र॒स॒व इति॑ प्र - स॒वे । अ॒श्विनोः᳚ । बा॒हुभ्या॒मिति॑ बा॒हु - भ्या॒म् । पू॒ष्णः । हस्ता᳚भ्याम् । एति॑ । द॒दे॒ । इ॒माम् । अ॒गृ॒भ्ण॒न्न् । र॒श॒नाम् । ऋ॒तस्य॑ । पूर्वे᳚ । आयु॑षि । वि॒दथे॑षु । क॒व्या ।  । तया᳚ । दे॒वाः । सु॒तम् । एति॑ । ब॒भू॒वुः॒ । ऋ॒तस्य॑ । सामन्न्॑ । स॒रम् । आ॒रप॒न्तीत्या᳚ - रप॑न्ती ।  । अ॒भि॒धा इत्य॑भि - धाः । अ॒सि॒ । भुव॑नम् । अ॒सि॒ । य॒न्ता । अ॒सि॒ । ध॒र्ता । अ॒सि॒ । सः । अ॒ग्निम् । वै॒श्वा॒न॒रम् । सप्र॑थस॒मिति॒ स - प्र॒थ॒स॒म् । ग॒च्छ॒ । स्वाहा॑कृत॒ इति॒ स्वाहा᳚ - कृ॒तः॒ । पृ॒थि॒व्याम् । य॒न्ता । राट् । य॒न्ता । अ॒सि॒ । यम॑नः । ध॒र्ता । अ॒सि॒ । ध॒रुणः॑ ( ) । कृ॒ष्यै । त्वा॒ । क्षेमा॑य । त्वा॒ । र॒य्यै । त्वा॒ । पोषा॑य । त्वा॒ । पृ॒थि॒व्यै । त्वा॒ । अ॒न्तरि॑क्षाय । त्वा॒ । दि॒वे । त्वा॒ । स॒ते । त्वा॒ । अस॑ते । त्वा॒ । अ॒द्भ्य इत्य॑त् - भ्यः । त्वा॒ । ओष॑धीभ्य॒ इत्योष॑धि - भ्यः॒ । त्वा॒ । विश्वे᳚भ्यः । त्वा॒ । भू॒तेभ्यः॑ ।  ।  40 ( 75) 

TS 7.1.12.1  
वि॒भूरिति॑ वि - भूः । मा॒त्रा । प्र॒भूरिति॑ प्र - भूः । पि॒त्रा । अश्वः॑ । अ॒सि॒ । हयः॑ । अ॒सि॒ । अत्यः॑ । अ॒सि॒ । नरः॑ । अ॒सि॒ । अर्वा᳚ । अ॒सि॒ । सप्तिः॑ । अ॒सि॒ । वा॒जी । अ॒सि॒ । वृषा᳚ । अ॒सि॒ । नृ॒मणा॒ इति॑ नृ - मनाः᳚ । अ॒सि॒ । ययुः॑ । नाम॑ । अ॒सि॒ । आ॒दि॒त्याना᳚म् । पत्व॑ । अन्विति॑ । इ॒हि॒ । अ॒ग्नये᳚ । स्वाहा᳚ । स्वाहा᳚ । इ॒न्द्रा॒ग्निभ्या॒मिती᳚न्द्रा॒ग्नि - भ्या॒म् । स्वाहा᳚ । प्र॒जाप॑तय॒ इति॑ प्र॒जा - प॒त॒ये॒ । स्वाहा᳚ । विश्वे᳚भ्यः । दे॒वेभ्यः॑ । स्वाहा᳚ । सर्वा᳚भ्यः । दे॒वता᳚भ्यः । इ॒ह । धृतिः॑ । स्वाहा᳚ । इ॒ह । विधृ॑ति॒रिति॒ वि - धृ॒तिः॒ । स्वाहा᳚ । इ॒ह । रन्तिः॑ । स्वाहा᳚ ( ) । इ॒ह । रम॑तिः । स्वाहा᳚ । भूः । अ॒सि॒ । भु॒वे । त्वा॒ । भव्या॑य । त्वा॒ । भ॒वि॒ष्य॒ते । त्वा॒ । विश्वे᳚भ्यः । त्वा॒ । भू॒तेभ्यः॑ । देवाः᳚ । आ॒शा॒पा॒ला॒ इत्या॑शा - पा॒लाः॒ । ए॒तम् । दे॒वेभ्यः॑ । अश्व᳚म् । मेधा॑य । प्रोक्षि॑त॒मिति॒ प्र - उ॒क्षि॒त॒म् । गो॒पा॒य॒त॒ ।  ।  41 ( 72) 

TS 7.1.13.1  
आय॑ना॒येत्या᳚ - अय॑नाय । स्वाहा᳚ । प्राय॑णा॒येति॑ प्र - अय॑नाय । स्वाहा᳚ । उ॒द्द्रा॒वायेत्यु॑त् - द्रा॒वाय॑ । स्वाहा᳚ । उद्द्रु॑ता॒येत्युत्-द्रु॒ता॒य॒ । स्वाहा᳚ । शू॒का॒रायेति॑ शू-का॒राय॑ । स्वाहा᳚ । शूकृ॑ता॒येति॒ शू-कृ॒ता॒य॒ । स्वाहा᳚ । पला॑यिताय । स्वाहा᳚ । आ॒पला॑यिता॒येत्या᳚ - पला॑यिताय । स्वाहा᳚ । आ॒वल्ग॑त॒ इत्या᳚ - वल्ग॑ते । स्वाहा᳚ । प॒रा॒वल्ग॑त॒ इति॑ परा - वल्ग॑ते । स्वाहा᳚ । आ॒य॒त इत्या᳚ - य॒ते । स्वाहा᳚ । प्र॒य॒त इति॑ प्र - य॒ते । स्वाहा᳚ । सर्व॑स्मै । स्वाहा᳚ ।  ।  42 ( 26) 

TS 7.1.14.1  
अ॒ग्नये᳚ । स्वाहा᳚ । सोमा॑य । स्वाहा᳚ । वा॒यवे᳚ । स्वाहा᳚ । अ॒पाम् । मोदा॑य । स्वाहा᳚ । स॒वि॒त्रे । स्वाहा᳚ । सर॑स्वत्यै । स्वाहा᳚ । इन्द्रा॑य । स्वाहा᳚ । बृह॒स्पत॑ये । स्वाहा᳚ । मि॒त्राय॑ । स्वाहा᳚ । वरु॑णाय । स्वाहा᳚ । सर्व॑स्मै । स्वाहा᳚ ।  ।  43 ( 23) 

TS 7.1.15.1  
पृ॒थि॒व्यै । स्वाहा᳚ । अ॒न्तरि॑क्षाय । स्वाहा᳚ । दि॒वे । स्वाहा᳚ । सूर्या॑य । स्वाहा᳚ । च॒न्द्रम॑से । स्वाहा᳚ । नक्ष॑त्रेभ्यः । स्वाहा᳚ । प्राच्यै᳚ । दि॒शे । स्वाहा᳚ । दक्षि॑णायै । दि॒शे । स्वाहा᳚ । प्र॒तीच्यै᳚ । दि॒शे । स्वाहा᳚ । उदी᳚च्यै । दि॒शे । स्वाहा᳚ । ऊ॒र्ध्वायै᳚ । दि॒शे । स्वाहा᳚ । दि॒ग्भ्य इति॑ दिक् - भ्यः । स्वाहा᳚ । अ॒वा॒न्त॒र॒दि॒शाभ्य॒ इत्य॑वान्तर - दि॒शाभ्यः॑ । स्वाहा᳚ । समा᳚भ्यः । स्वाहा᳚ । श॒रद्भ्य॒ इति॑ श॒रत् - भ्यः॒ । स्वाहा᳚ । अ॒हो॒रा॒त्रेभ्य॒ इत्य॑हः - रा॒त्रेभ्यः॑ । स्वाहा᳚ । अ॒र्द्ध॒मा॒सेभ्य॒ इत्य॑र्द्ध-मा॒सेभ्यः॑ । स्वाहा᳚ । मासे᳚भ्यः । स्वाहा᳚ । ऋ॒तुभ्य॒ इत्यृ॒तु - भ्यः॒ । स्वाहा᳚ । सं॒ॅव॒थ्स॒रायेति॑ सं - व॒थ्स॒राय॑ । स्वाहा᳚ । सर्व॑स्मै । स्वाहा᳚ ।  ।  44 ( 47) 

TS 7.1.16.1  
अ॒ग्नये᳚ । स्वाहा᳚ । सोमा॑य । स्वाहा᳚ । स॒वि॒त्रे । स्वाहा᳚ । सर॑स्वत्यै । स्वाहा᳚ । पू॒ष्णे । स्वाहा᳚ । बृह॒स्पत॑ये । स्वाहा᳚ । अ॒पाम् । मोदा॑य । स्वाहा᳚ । वा॒यवे᳚ । स्वाहा᳚ । मि॒त्राय॑ । स्वाहा᳚ । वरु॑णाय । स्वाहा᳚ । सर्व॑स्मै । स्वाहा᳚ ।  ।  45 ( 23) 

TS 7.1.17.1  
पृ॒थि॒व्यै । स्वाहा᳚ । अ॒न्तरि॑क्षाय । स्वाहा᳚ । दि॒वे । स्वाहा᳚ । अ॒ग्नये᳚ । स्वाहा᳚ । सोमा॑य । स्वाहा᳚ । सूर्या॑य । स्वाहा᳚ । च॒न्द्रम॑से । स्वाहा᳚ । अह्ने᳚ । स्वाहा᳚ । रात्रि॑यै । स्वाहा᳚ । ऋ॒जवे᳚ । स्वाहा᳚ । सा॒धवे᳚ । स्वाहा᳚ । सु॒क्षि॒त्या इति॑ सु - क्षि॒त्यै । स्वाहा᳚ । क्षु॒धे । स्वाहा᳚ । आ॒शि॒ति॒म्ने । स्वाहा᳚ । रोगा॑य । स्वाहा᳚ । हि॒माय॑ । स्वाहा᳚ । शी॒ताय॑ । स्वाहा᳚ । आ॒त॒पायेत्या᳚ - त॒पाय॑ । स्वाहा᳚ । अर॑ण्याय । स्वाहा᳚ । सु॒व॒र्गायेति॑ सुवः - गाय॑ । स्वाहा᳚ । लो॒काय॑ । स्वाहा᳚ । सर्व॑स्मै । स्वाहा᳚ ।  ।  46 ( 44) 

TS 7.1.18.1  
भुवः॑ । दे॒वाना᳚म् । कर्म॑णा । अ॒पसा᳚ । ऋ॒तस्य॑ । प॒थ्या᳚ । अ॒सि॒ । वसु॑भि॒रिति॒ वसु॑ - भिः॒ । दे॒वेभिः॑ । दे॒वत॑या । गा॒य॒त्रेण॑ । त्वा॒ । छन्द॑सा । यु॒न॒ज्मि॒ । व॒स॒न्तेन॑ । त्वा॒ । ऋ॒तुना᳚ । ह॒विषा᳚ । दी॒क्ष॒या॒मि॒ । रु॒द्रेभिः॑ । दे॒वेभिः॑ । दे॒वत॑या । त्रैष्टु॑भेन । त्वा॒ । छन्द॑सा । यु॒न॒ज्मि॒ । ग्री॒ष्मेण॑ । त्वा॒ । ऋ॒तुना᳚ । ह॒विषा᳚ । दी॒क्ष॒या॒मि॒ । आ॒दि॒त्येभिः॑ । दे॒वेभिः॑ । दे॒वत॑या । जाग॑तेन । त्वा॒ । छन्द॑सा । यु॒न॒ज्मि॒ । व॒र्॒.षाभिः॑ । त्वा॒ । ऋ॒तुना᳚ । ह॒विषा᳚ । दी॒क्ष॒या॒मि॒ । विश्वे॑भिः । दे॒वेभिः॑ । दे॒वत॑या । आनु॑ष्टुभे॒नेत्यानु॑ - स्तु॒भे॒न॒ । त्वा॒ । छन्द॑सा । यु॒न॒ज्मि॒ ।  47 ( 50) 

TS 7.1.18.2  
श॒रदा᳚ । त्वा॒ । ऋ॒तुना᳚ । ह॒विषा᳚ । दी॒क्ष॒या॒मि॒ । अङ्गि॑रोभि॒रित्यङ्गि॑रः- भिः॒ । दे॒वेभिः॑ । दे॒वत॑या । पाङ्क्ते॑न । त्वा॒ । छन्द॑सा । यु॒न॒ज्मि॒ । हे॒म॒न्त॒शि॒शि॒राभ्या॒मिति॑ हेमन्त - शि॒शि॒राभ्या᳚म् । त्वा॒ । ऋ॒तुना᳚ । ह॒विषा᳚ । दी॒क्ष॒या॒मि॒ । एति॑ । अ॒हम् । दी॒क्षाम् । अ॒रु॒ह॒म् । ऋ॒तस्य॑ । पत्नी᳚म् । गा॒य॒त्रेण॑ । छन्द॑सा । ब्रह्म॑णा । च॒ । ऋ॒तम् । स॒त्ये । अ॒धा॒म् । स॒त्यम् । ऋ॒ते । अ॒धा॒म् ।  । म॒हीम् । उ॒ । स्विति॑ । सु॒त्रामा॑ण॒मिति॑ सु - त्रामा॑णम् । इ॒ह । धृतिः॑ । स्वाहा᳚ । इ॒ह । विधृ॑ति॒रिति॒ वि - धृ॒तिः॒ । स्वाहा᳚ । इ॒ह । रन्तिः॑ । स्वाहा᳚ । इ॒ह । रम॑तिः । स्वाहा᳚ ।  ।  48 ( 49) 

TS 7.1.19.1  
ई॒ङ्का॒रायेती᳚म् - का॒राय॑ । स्वाहा᳚ । ईङ्कृ॑ता॒येतीम् - कृ॒ता॒य॒ । स्वाहा᳚ । क्रन्द॑ते । स्वाहा᳚ । अ॒व॒क्रन्द॑त॒ इत्य॑व - क्रन्द॑ते । स्वाहा᳚ । प्रोथ॑ते । स्वाहा᳚ । प्र॒प्रोथ॑त॒ इति॑ प्र - प्रोथ॑ते । स्वाहा᳚ । ग॒न्धाय॑ । स्वाहा᳚ । घ्रा॒ताय॑ । स्वाहा᳚ । प्रा॒णायेति॑ प्र - अ॒नाय॑ । स्वाहा᳚ । व्या॒नायेति॑ वि - अ॒नाय॑ । स्वाहा᳚ । अ॒पा॒नायेत्य॑प - अ॒नाय॑ । स्वाहा᳚ । सं॒दी॒यमा॑ना॒येति॑ सं-दी॒यमा॑नाय । स्वाहा᳚ । सन्दि॑ता॒येति॒ सं-दि॒ता॒य॒ । स्वाहा᳚ । वि॒चृ॒त्यमा॑ना॒येति॑ वि - चृ॒त्यमा॑नाय । स्वाहा᳚ । विचृ॑त्ता॒येति॒ वि - चृ॒त्ता॒य॒ । स्वाहा᳚ । प॒ला॒यि॒ष्यमा॑णाय । स्वाहा᳚ । पला॑यिताय । स्वाहा᳚ । उ॒प॒रꣳ॒॒स्य॒त इत्यु॑प - रꣳ॒॒स्य॒ते । स्वाहा᳚ । उप॑रता॒येत्युप॑ - र॒ता॒य॒ । स्वाहा᳚ । नि॒वे॒क्ष्य॒त इति॑ नि - वे॒क्ष्य॒ते । स्वाहा᳚ । नि॒वि॒शमा॑ना॒येति॑ नि - वि॒शमा॑नाय । स्वाहा᳚ । निवि॑ष्टा॒येति॒ नि - वि॒ष्टा॒य॒ । स्वाहा᳚ । नि॒ष॒थ्स्य॒त इति॑ नि - स॒थ्स्य॒ते । स्वाहा᳚ । नि॒षीद॑त॒ इति॑ नि - सीद॑ते । स्वाहा᳚ । निष॑ण्णा॒येति॒ नि - स॒न्ना॒य॒ । स्वाहा᳚ ।  49 ( 50) 

TS 7.1.19.2  
आ॒सि॒ष्य॒ते । स्वाहा᳚ । आसी॑नाय । स्वाहा᳚ । आ॒सि॒ताय॑ । स्वाहा᳚ । नि॒प॒थ्स्य॒त इति॑ नि - प॒थ्स्य॒ते । स्वाहा᳚ । नि॒पद्य॑माना॒येति॑ नि - पद्य॑मानाय । स्वाहा᳚ । निप॑न्ना॒येति॒ नि - प॒न्ना॒य॒ । स्वाहा᳚ । श॒यि॒ष्य॒ते । स्वाहा᳚ । शया॑नाय । स्वाहा᳚ । श॒यि॒ताय॑ । स्वाहा᳚ । स॒म्मी॒लि॒ष्य॒त इति॑ सं - मी॒लि॒ष्य॒ते । स्वाहा᳚ । स॒म्मील॑त॒ इति॑ सं - मील॑ते । स्वाहा᳚ । सम्मी॑लिता॒येति॒ सं - मी॒लि॒ता॒य॒ । स्वाहा᳚ । स्व॒फ्स्य॒ते । स्वाहा᳚ । स्व॒प॒ते । स्वाहा᳚ । सु॒प्ताय॑ । स्वाहा᳚ । प्र॒भो॒थ्स्य॒त इति॑ प्र - भो॒थ्स्य॒ते । स्वाहा᳚ । प्र॒बुद्ध्य॑माना॒येति॑ प्र - बुद्ध्य॑मानाय । स्वाहा᳚ । प्रबु॑द्धा॒येति॒ प्र - बु॒द्धा॒य॒ । स्वाहा᳚ । जा॒ग॒रि॒ष्य॒ते । स्वाहा᳚ । जाग्र॑ते । स्वाहा᳚ । जा॒ग॒रि॒ताय॑ । स्वाहा᳚ । शुश्रू॑षमाणाय । स्वाहा᳚ । शृ॒ण्व॒ते । स्वाहा᳚ । श्रु॒ताय॑ । स्वाहा᳚ । वी॒क्षि॒ष्य॒त इति॑ वि - ई॒क्षि॒ष्य॒ते । स्वाहा᳚ ।  50 ( 50) 

TS 7.1.19.3  
वीक्ष॑माणा॒येति॑ वि-ईक्ष॑माणाय । स्वाहा᳚ । वीक्षि॑ता॒येति॒ वि-ई॒क्षि॒ता॒य॒ । स्वाहा᳚ । सꣳ॒॒हा॒स्य॒त इति॑ सं - हा॒स्य॒ते । स्वाहा᳚ । सं॒जिहा॑ना॒येति॑ सं - जिहा॑नाय । स्वाहा᳚ । उ॒ज्जिहा॑ना॒येत्यु॑त्- जिहा॑नाय । स्वाहा᳚ । वि॒व॒र्थ्स्य॒त इति॑ वि - व॒र्थ्स्य॒ते । स्वाहा᳚ । वि॒वर्त॑माना॒येति॑ वि - वर्त॑मानाय । स्वाहा᳚ । विवृ॑त्ता॒येति॒ वि-वृ॒त्ता॒य॒ । स्वाहा᳚ । उ॒त्था॒स्य॒त इत्यु॑त् - स्था॒स्य॒ते । स्वाहा᳚ । उ॒त्तिष्ठ॑त॒ इत्यु॑त्- तिष्ठ॑ते । स्वाहा᳚ । उत्थि॑ता॒येत्युत् - स्थि॒ता॒य॒ । स्वाहा᳚ । वि॒ध॒वि॒ष्य॒त इति॑ वि - ध॒वि॒ष्य॒ते । स्वाहा᳚ । वि॒धू॒न्वा॒नायेति॑ वि - धू॒न्वा॒नाय॑ । स्वाहा᳚ । विधू॑ता॒येति॒ वि - धू॒ता॒य॒ । स्वाहा᳚ । उ॒त्क्रꣳ॒॒स्य॒त इत्यु॑त्- क्रꣳ॒॒स्य॒ते । स्वाहा᳚ । उ॒त्क्राम॑त॒ इत्यु॑त् - क्राम॑ते । स्वाहा᳚ । उत्क्रा᳚न्ता॒येत्युत् - क्रा॒न्ता॒य॒ । स्वाहा᳚ । च॒ङ्क्र॒मि॒ष्य॒ते । स्वाहा᳚ । च॒ङ्क्र॒म्यमा॑णाय । स्वाहा᳚ । च॒ङ्क्र॒मि॒ताय॑ । स्वाहा᳚ । क॒ण्डू॒यि॒ष्य॒ते । स्वाहा᳚ । क॒ण्डू॒यमा॑नाय । स्वाहा᳚ । क॒ण्डू॒यि॒ताय॑ । स्वाहा᳚ । नि॒क॒षि॒ष्य॒त इति॑ नि - क॒षि॒ष्य॒ते । स्वाहा᳚ । नि॒कष॑माणा॒येति॑ नि - कष॑माणाय । स्वाहा᳚ ( ) । निक॑षिता॒येति॒ नि - क॒षि॒ता॒य॒ । स्वाहा᳚ । यत् । अत्ति॑ । तस्मै᳚ । स्वाहा᳚ । यत् । पिब॑ति । तस्मै᳚ । स्वाहा᳚ । यत् । मेह॑ति । तस्मै᳚ । स्वाहा᳚ । यत् । शकृ॑त् । क॒रोति॑ । तस्मै᳚ । स्वाहा᳚ । रेत॑से । स्वाहा᳚ । प्र॒जाभ्य॒ इति॑ प्र - जाभ्यः॑ । स्वाहा᳚ । प्र॒जन॑ना॒येति॑ प्र - जन॑नाय । स्वाहा᳚ । सर्व॑स्मै । स्वाहा᳚ ।  ।  51 ( 77) 

TS 7.1.20.1  
अ॒ग्नये᳚ । स्वाहा᳚ । वा॒यवे᳚ । स्वाहा᳚ । सूर्या॑य । स्वाहा᳚ । ऋ॒तम् । अ॒सि॒ । ऋ॒तस्य॑ । ऋ॒तम् । अ॒सि॒ । स॒त्यम् । अ॒सि॒ । स॒त्यस्य॑ । स॒त्यम् । अ॒सि॒ । ऋ॒तस्य॑ । पन्थाः᳚ । अ॒सि॒ । दे॒वाना᳚म् । छा॒या । अ॒मृत॑स्य । नाम॑ । तत् । स॒त्यम् । यत् । त्वम् । प्र॒जाप॑ति॒रिति॑ प्र॒जा - प॒तिः॒ । असि॑ । अधीति॑ । यत् । अ॒स्मि॒न्न् । वा॒जिनि॑ । इ॒व॒ । शुभः॑ । स्पर्द्ध॑न्ते । दिवः॑ । सूर्ये॑ण । विशः॑ । अ॒पः । वृ॒णा॒नः । प॒व॒ते॒ । क॒व्यन्न् । प॒शुम् । न । गो॒पा इति॑ गो - पाः । इर्यः॑ । परि॒ज्मेति॒ परि॑ - ज्मा॒ ।  ।  52 ( 48) 

7.2      सप्तमकाण्डे द्वितीयः प्रश्नः - षड् रात्राद्यानां निरूपणं
TS 7.2.1.1  
सा॒द्ध्याः । वै । दे॒वाः । सु॒व॒र्गका॑मा॒ इति॑ सुव॒र्ग - का॒माः॒ । ए॒तम् । ष॒ड्रा॒त्रमिति॑ षट् - रा॒त्रम् । अ॒प॒श्य॒न्न् । तम् । एति॑ । अ॒ह॒र॒न्न् । तेन॑ । अ॒य॒ज॒न्त॒ । ततः॑ । वै । ते । सु॒व॒र्गमिति॑ सुवः-गम् । लो॒कम् । आ॒य॒न्न् । ये । ए॒वम् । वि॒द्वाꣳसः॑ । ष॒ड्रा॒त्रमिति॑ षट् - रा॒त्रम् । आस॑ते । सु॒व॒र्गमिति॑ सुवः - गम् । ए॒व । लो॒कम् । य॒न्ति॒ । दे॒व॒स॒त्रमिति॑ देव - स॒त्रम् । वै । ष॒ड्रा॒त्र इति॑ षट् - रा॒त्रः । प्र॒त्यक्ष॒मिति॑ प्रति - अक्ष᳚म् । हि । ए॒तानि॑ । पृ॒ष्ठानि॑ । ये । ए॒वम् । वि॒द्वाꣳसः॑ । ष॒ड्रा॒त्रमिति॑ षट् - रा॒त्रम् । आस॑ते । सा॒क्षादिति॑ स - अ॒क्षात् । ए॒व । दे॒वताः᳚ । अ॒भ्यारो॑ह॒न्तीत्य॑भि - आरो॑हन्ति । ष॒ड्रा॒त्र इति॑ षट् - रा॒त्रः । भ॒व॒ति॒ । षट् । वै । ऋ॒तवः॑ । षट् । पृ॒ष्ठानि॑ ।  1 ( 50) 

TS 7.2.1.2  
पृ॒ष्ठैः । ए॒व । ऋ॒तून् । अ॒न्वारो॑ह॒न्तीत्य॑नु - आरो॑हन्ति । ऋ॒तुभि॒रित्यृ॒तु -भिः॒ । सं॒ॅव॒थ्स॒रमिति॑ सं - व॒थ्स॒रम् । ते । सं॒ॅव॒थ्स॒र इति॑ सं - व॒थ्स॒रे । ए॒व । प्रतीति॑ । ति॒ष्ठ॒न्ति॒ । बृ॒ह॒द्र॒थ॒न्त॒राभ्या॒मिति॑ बृहत् - र॒थ॒न्त॒राभ्या᳚म् । य॒न्ति॒ । इ॒यम् । वाव । र॒थ॒न्त॒रमिति॑ रथं - त॒रम् । अ॒सौ । बृ॒हत् । आ॒भ्याम् । ए॒व । य॒न्ति॒ । अथो॒ इति॑ । अ॒नयोः᳚ । ए॒व । प्रतीति॑ । ति॒ष्ठ॒न्ति॒ । ए॒ते इति॑ । वै । य॒ज्ञस्य॑ । अ॒ञ्ज॒साय॑नी॒ इत्य॑ञ्जसा - अय॑नी । स्रु॒ती इति॑ । ताभ्या᳚म् । ए॒व । सु॒व॒र्गमिति॑ सुवः - गम् । लो॒कम् । य॒न्ति॒ । त्रि॒वृदिति॑ त्रि - वृत् । अ॒ग्नि॒ष्टो॒म इत्य॑ग्नि - स्तो॒मः । भ॒व॒ति॒ । तेजः॑ । ए॒व । अवेति॑ । रु॒न्ध॒ते॒ । प॒ञ्च॒द॒श इति॑ पञ्च - द॒शः । भ॒व॒ति॒ । इ॒न्द्रि॒यम् । ए॒व । अवेति॑ । रु॒न्ध॒ते॒ । स॒प्त॒द॒श इति॑ सप्त - द॒शः ।  2 ( 50) 

TS 7.2.1.3  
भ॒व॒ति॒ । अ॒न्नाद्य॒स्येत्य॑न्न - अद्य॑स्य । अव॑रुद्ध्या॒ इत्यव॑ - रु॒द्ध्यै॒ । अथो॒ इति॑ । प्रेति॑ । ए॒व । तेन॑ । जा॒य॒न्ते॒ । ए॒क॒विꣳ॒॒श इत्ये॑क - विꣳ॒॒शः । भ॒व॒ति॒ । प्रति॑ष्ठित्या॒ इति॒ प्रति॑ - स्थि॒त्यै॒ । अथो॒ इति॑ । रुच᳚म् । ए॒व । आ॒त्मन्न् । द॒ध॒ते॒ । त्रि॒ण॒व इति॑ त्रि - न॒वः । भ॒व॒ति॒ । विजि॑त्या॒ इति॒ वि - जि॒त्यै॒ । त्र॒य॒स्त्रिꣳ॒॒श इति॑ त्रयः - त्रिꣳ॒॒शः । भ॒व॒ति॒ । प्रति॑ष्ठित्या॒ इति॒ प्रति॑ - स्थि॒त्यै॒ । स॒दो॒ह॒वि॒र्द्धा॒निन॒ इति॑ सदः - ह॒वि॒र्द्धा॒निनः॑ । ए॒तेन॑ । ष॒ड्रा॒त्रेणेति॑ षट् - रा॒त्रेण॑ । य॒जे॒र॒न्न् । आश्व॑त्थी॒ इति॑ । ह॒वि॒र्द्धान॒मिति॑ हविः - धान᳚म् । च॒ । आग्नी᳚द्ध्र॒मित्याग्नि॑-इ॒द्ध्र॒म् । च॒ । भ॒व॒तः॒ । तत् । हि । सु॒व॒र्ग्य॑मिति॑ सुवः - ग्य᳚म् । च॒क्रीव॑ती॒ इति॑ । भ॒व॒तः॒ । सु॒व॒र्गस्येति॑ सुवः - गस्य॑ । लो॒कस्य॑ । सम॑ष्ट्या॒ इति॒ सं-अ॒ष्ट्यै॒ । उ॒लूख॑लबुद्ध्न॒ इत्यु॒लूख॑ल - बु॒द्ध्नः॒ । यूपः॑ । भ॒व॒ति॒ । प्रति॑ष्ठित्या॒ इति॒ प्रति॑ - स्थि॒त्यै॒ । प्राञ्चः॑ । या॒न्ति॒ । प्राङ् । इ॒व॒ । हि । सु॒व॒र्ग इति॑ सुवः - गः ।  3 ( 50) 

TS 7.2.1.4  
लो॒कः । सर॑स्वत्या । या॒न्ति॒ । ए॒षः । वै । दे॒व॒यान॒ इति॑ देव-यानः॑ । पन्थाः᳚ । तम् । ए॒व । अ॒न्वारो॑ह॒न्तीत्य॑नु - आरो॑हन्ति । आ॒क्रोश॑न्त॒ इत्या᳚ - क्रोश॑न्तः । या॒न्ति॒ । अव॑र्तिम् । ए॒व । अ॒न्यस्मिन्न्॑ । प्र॒ति॒षज्येति॑ प्रति - सज्य॑ । प्र॒ति॒ष्ठामिति॑ प्रति-स्थाम् । ग॒च्छ॒न्ति॒ । य॒दा । दश॑ । श॒तम् । कु॒र्वन्ति॑ । अथ॑ । एक᳚म् । उ॒त्थान॒मित्यु॑त्-स्थान᳚म् । श॒तायु॒रिति॑ श॒त - आ॒युः॒ । पुरु॑षः । श॒तेन्द्रि॑य॒ इति॑ श॒त-इ॒न्द्रि॒यः॒ । आयु॑षि । ए॒व । इ॒न्द्रि॒ये । प्रतीति॑ । ति॒ष्ठ॒न्ति॒ । य॒दा । श॒तम् । स॒हस्र᳚म् । कु॒र्वन्ति॑ । अथ॑ । एक᳚म् । उ॒त्थान॒मित्यु॑त्- स्थान᳚म् । स॒हस्र॑सम्मित॒ इति॑ स॒हस्र॑-स॒म्मि॒तः॒ । वै । अ॒सौ । लो॒कः । अ॒मुम् । ए॒व । लो॒कम् । अ॒भीति॑ । ज॒य॒न्ति॒ । य॒दा ( ) । ए॒षा॒म् । प्र॒मीये॒तेति॑ प्र - मीये॑त । य॒दा । वा॒ । जीये॑रन्न् । अथ॑ । एक᳚म् । उ॒त्थान॒मित्यु॑त् - स्थान᳚म् । तत् । हि । ती॒र्थम् ।  ।  4 ( 61) 

TS 7.2.2.1  
कु॒सु॒रु॒बिन्दः॑ । औद्दा॑लकि॒रित्यौत् - दा॒ल॒किः॒ । अ॒का॒म॒य॒त॒ । प॒शु॒मानिति॑ पशु - मान् । स्या॒म् । इति॑ । सः । ए॒तम् । स॒प्त॒रा॒त्रमिति॑ सप्त-रा॒त्रम् । एति॑ । अ॒ह॒र॒त् । तेन॑ । अ॒य॒ज॒त॒ । तेन॑ । वै । सः । याव॑न्तः । ग्रा॒म्याः । प॒शवः॑ । तान् । अवेति॑ । अ॒रु॒न्ध॒ । यः । ए॒वम् । वि॒द्वान् । स॒प्त॒रा॒त्रेणेति॑ सप्त - रा॒त्रेण॑ । यज॑ते । याव॑न्तः । ए॒व । ग्रा॒म्याः । प॒शवः॑ । तान् । ए॒व । अवेति॑ । रु॒न्धे॒ । स॒प्त॒रा॒त्र इति॑ सप्त-रा॒त्रः । भ॒व॒ति॒ । स॒प्त । ग्रा॒म्याः । प॒शवः॑ । स॒प्त । आ॒र॒ण्याः । स॒प्त । छन्दाꣳ॑सि । उ॒भय॑स्य । अव॑रुद्ध्या॒ इत्यव॑-रु॒द्ध्यै॒ । त्रि॒वृदिति॑ त्रि - वृत् । अ॒ग्नि॒ष्टो॒म इत्य॑ग्नि-स्तो॒मः । भ॒व॒ति॒ । तेजः॑ ।  5 ( 50) 

TS 7.2.2.2  
ए॒व । अवेति॑ । रु॒न्धे॒ । प॒ञ्च॒द॒श इति॑ पञ्च - द॒शः । भ॒व॒ति॒ । इ॒न्द्रि॒यम् । ए॒व । अवेति॑ । रु॒न्धे॒ । स॒प्त॒द॒श इति॑ सप्त - द॒शः । भ॒व॒ति॒ । अ॒न्नाद्य॒स्येत्य॑न्न - अद्य॑स्य । अव॑रुद्ध्या॒ इत्यव॑-रु॒द्ध्यै॒ । अथो॒ इति॑ । प्रेति॑ । ए॒व । तेन॑ । जा॒य॒ते॒ । ए॒क॒विꣳ॒॒श इत्ये॑क - विꣳ॒॒शः । भ॒व॒ति॒ । प्रति॑ष्ठित्या॒ इति॒ प्रति॑ - स्थि॒त्यै॒ । अथो॒ इति॑ । रुच᳚म् । ए॒व । आ॒त्मन्न् । ध॒त्ते॒ । त्रि॒ण॒व इति॑ त्रि-न॒वः । भ॒व॒ति॒ । विजि॑त्या॒ इति॒ वि - जि॒त्यै॒ । प॒ञ्च॒विꣳ॒॒श इति॑ पञ्च - विꣳ॒॒शः । अ॒ग्नि॒ष्टो॒म इत्य॑ग्नि - स्तो॒मः । भ॒व॒ति॒ । प्र॒जाप॑ते॒रिति॑ प्र॒जा-प॒तेः॒ । आप्त्यै᳚ । म॒हा॒व्र॒तवा॒निति॑ महाव्र॒त-वा॒न् । अ॒न्नाद्य॒स्येत्य॑न्न-अद्य॑स्य । अव॑रुद्ध्या॒ इत्यव॑ - रु॒द्ध्यै॒ । वि॒श्व॒जिदिति॑ विश्व - जित् । सर्व॑पृष्ठ॒ इति॒ सर्व॑ - पृ॒ष्ठः॒ । अ॒ति॒रा॒त्र इत्य॑ति - रा॒त्रः । भ॒व॒ति॒ । सर्व॑स्य । अ॒भिजि॑त्या॒ इत्य॒भि - जि॒त्यै॒ । यत् । प्र॒त्यक्ष॒मिति॑ प्रति - अक्ष᳚म् । पूर्वे॑षु । अह॒स्स्वित्यहः॑ - सु॒ । पृ॒ष्ठानि॑ । उ॒पे॒युरित्यु॑प - इ॒युः । प्र॒त्यक्ष॒मिति॑ प्रति - अक्ष᳚म् ।  6 ( 50) 

TS 7.2.2.3  
वि॒श्व॒जितीति॑ विश्व - जिति॑ । यथा᳚ । दु॒ग्धाम् । उ॒प॒सीद॒तीत्यु॑प- सीद॑ति । ए॒वम् । उ॒त्त॒ममित्यु॑त् - त॒मम् । अहः॑ । स्या॒त् । न । ए॒क॒रा॒त्र इत्ये॑क - रा॒त्रः । च॒न । स्या॒त् । बृ॒ह॒द्र॒थ॒न्त॒रे इति॑ बृहत्-र॒थ॒न्त॒रे । पूर्वे॑षु । अह॒स्स्वित्यहः॑ - सु॒ । उपेति॑ । य॒न्ति॒ । इ॒यम् । वाव । र॒थ॒न्त॒रमिति॑ रथं - त॒रम् । अ॒सौ । बृ॒हत् । आ॒भ्याम् । ए॒व । न । य॒न्ति॒ । अथो॒ इति॑ । अ॒नयोः᳚ । ए॒व । प्रतीति॑ । ति॒ष्ठ॒न्ति॒ । यत् । प्र॒त्यक्ष॒मिति॑ प्रति - अक्ष᳚म् । वि॒श्व॒जितीति॑ विश्व - जिति॑ । पृ॒ष्ठानि॑ । उ॒प॒यन्तीत्यु॑प - यन्ति॑ । यथा᳚ । प्रत्ता᳚म् । दु॒हे । ता॒दृक् । ए॒व । तत् ।  ।  7 ( 42) 

TS 7.2.3.1  
बृह॒स्पतिः॑ । अ॒का॒म॒य॒त॒ । ब्र॒ह्म॒व॒र्च॒सीति॑ ब्रह्म - व॒र्च॒सी । स्या॒म् । इति॑ । सः । ए॒तम् । अ॒ष्ट॒रा॒त्रमित्य॑ष्ट-रा॒त्रम् । अ॒प॒श्य॒त् । तम् । एति॑ । अ॒ह॒र॒त् । तेन॑ । अ॒य॒ज॒त॒ । ततः॑ । वै । सः । ब्र॒ह्म॒व॒र्च॒सीति॑ ब्रह्म-व॒र्च॒सी । अ॒भ॒व॒त् । यः । ए॒वम् । वि॒द्वान् । अ॒ष्ट॒रा॒त्रेणेत्य॑ष्ट - रा॒त्रेण॑ । यज॑ते । ब्र॒ह्म॒व॒र्च॒सीति॑ ब्रह्म - व॒र्च॒सी । ए॒व । भ॒व॒ति॒ । अ॒ष्ट॒रा॒त्र इत्य॑ष्ट - रा॒त्रः । भ॒व॒ति॒ । अ॒ष्टाक्ष॒रेत्य॒ष्टा - अ॒क्ष॒रा॒ । गा॒य॒त्री । गा॒य॒त्री । ब्र॒ह्म॒व॒र्च॒समिति॑ ब्रह्म - व॒र्च॒सम् । गा॒य॒त्रि॒या । ए॒व । ब्र॒ह्म॒व॒र्च॒समिति॑ ब्रह्म - व॒र्च॒सम् । अवेति॑ । रु॒न्धे॒ । अ॒ष्ट॒रा॒त्र इत्य॑ष्ट-रा॒त्रः । भ॒व॒ति॒ । चत॑स्रः । वै । दिशः॑ । चत॑स्रः । अ॒वा॒न्त॒र॒दि॒शा इत्य॑वान्तर-दि॒शाः । दि॒ग्भ्य इति॑ दिक् - भ्यः । ए॒व । ब्र॒ह्म॒व॒र्च॒समिति॑ ब्रह्म - व॒र्च॒सम् । अवेति॑ । रु॒न्धे॒ ।  8 ( 50) 

TS 7.2.3.2  
त्रि॒वृदिति॑ त्रि - वृत् । अ॒ग्नि॒ष्टो॒म इत्य॑ग्नि-स्तो॒मः । भ॒व॒ति॒ । तेजः॑ । ए॒व । अवेति॑ । रु॒न्धे॒ । प॒ञ्च॒द॒श इति॑ पञ्च - द॒शः । भ॒व॒ति॒ । इ॒न्द्रि॒यम् । ए॒व । अवेति॑ । रु॒न्धे॒ । स॒प्त॒द॒श इति॑ सप्त - द॒शः । भ॒व॒ति॒ । अ॒न्नाद्य॒स्येत्य॑न्न - अद्य॑स्य । अव॑रुद्ध्या॒ इत्यव॑ - रु॒द्ध्यै॒ । अथो॒ इति॑ । प्रेति॑ । ए॒व । तेन॑ । जा॒य॒ते॒ । ए॒क॒विꣳ॒॒श इत्ये॑क - विꣳ॒॒शः । भ॒व॒ति॒ । प्रति॑ष्ठित्या॒ इति॒ प्रति॑ - स्थि॒त्यै॒ । अथो॒ इति॑ । रुच᳚म् । ए॒व । आ॒त्मन्न् । ध॒त्ते॒ । त्रि॒ण॒व इति॑ त्रि-न॒वः । भ॒व॒ति॒ । विजि॑त्या॒ इति॒ वि - जि॒त्यै॒ । त्र॒य॒स्त्रिꣳ॒॒श इति॑ त्रयः - त्रिꣳ॒॒शः । भ॒व॒ति॒ । प्रति॑ष्ठित्या॒ इति॒ प्रति॑ - स्थि॒त्यै॒ । प॒ञ्च॒विꣳ॒॒श इति॑ पञ्च - विꣳ॒॒शः । अ॒ग्नि॒ष्टो॒म इत्य॑ग्नि - स्तो॒मः । भ॒व॒ति॒ । प्र॒जाप॑ते॒रिति॑ प्र॒जा-प॒तेः॒ । आप्त्यै᳚ । म॒हा॒व्र॒तवा॒निति॑ महाव्र॒त-वा॒न् । अ॒न्नाद्य॒स्येत्य॑न्न - अद्य॑स्य । अव॑रुद्ध्या॒ इत्यव॑ - रु॒द्ध्यै॒ । वि॒श्व॒जिदिति॑ विश्व - जित् । सर्व॑पृष्ठ॒ इति॒ सर्व॑ - पृ॒ष्ठः॒ । अ॒ति॒रा॒त्र इत्य॑ति - रा॒त्रः । भ॒व॒ति॒ । सर्व॑स्य । अ॒भिजि॑त्या॒ इत्य॒भि - जि॒त्यै॒ ( ) ।  ।  9 ( 50) 

TS 7.2.4.1  
प्र॒जाप॑ति॒रिति॑ प्र॒जा - प॒तिः॒ । प्र॒जा इति॑ प्र-जाः । अ॒सृ॒ज॒त॒ । ताः । सृ॒ष्टाः । क्षुध᳚म् । नीति॑ । आ॒य॒न्न् । सः । ए॒तम् । न॒व॒रा॒त्रमिति॑ नव - रा॒त्रम् । अ॒प॒श्य॒त् । तम् । एति॑ । अ॒ह॒र॒त् । तेन॑ । अ॒य॒ज॒त॒ । ततः॑ । वै । प्र॒जाभ्य॒ इति॑ प्र - जाभ्यः॑ । अ॒क॒ल्प॒त॒ । यर्.हि॑ । प्र॒जा इति॑ प्र - जाः । क्षुध᳚म् । नि॒गच्छे॑यु॒रिति॑ नि - गच्छे॑युः । तर्.हि॑ । न॒व॒रा॒त्रेणेति॑ नव - रा॒त्रेण॑ । य॒जे॒त॒ । इ॒मे । हि । वै । ए॒तासा᳚म् । लो॒काः । अक्लृ॑प्ताः । अथ॑ । ए॒ताः । क्षुध᳚म् । नीति॑ । ग॒च्छ॒न्ति॒ । इ॒मान् । ए॒व । आ॒भ्यः॒ । लो॒कान् । क॒ल्प॒य॒ति॒ । तान् । कल्प॑मानान् । प्र॒जाभ्य॒ इति॑ प्र - जाभ्यः॑ । अन्विति॑ । क॒ल्प॒ते॒ । कल्प॑न्ते ।  10 ( 50) 

TS 7.2.4.2  
अ॒स्मै॒ । इ॒मे । लो॒काः । ऊर्ज᳚म् । प्र॒जास्विति॑ प्र - जासु॑ । द॒धा॒ति॒ । त्रि॒रा॒त्रेणेति॑ त्रि - रा॒त्रेण॑ । ए॒व । इ॒मम् । लो॒कम् । क॒ल्प॒य॒ति॒ । त्रि॒रा॒त्रेणेति॑ त्रि - रा॒त्रेण॑ । अ॒न्तरि॑क्षम् । त्रि॒रा॒त्रेणेति॑ त्रि - रा॒त्रेण॑ । अ॒मुम् । लो॒कम् । यथा᳚ । गु॒णे । गु॒णम् । अ॒न्वस्य॒तीत्य॑नु-अस्य॑ति । ए॒वम् । ए॒व । तत् । लो॒के । लो॒कम् । अन्विति॑ । अ॒स्य॒ति॒ । धृत्यै᳚ । अशि॑थिलंभावा॒येत्यशि॑थिलं - भा॒वा॒य॒ । ज्योतिः॑ । गौः । आयुः॑ । इति॑ । ज्ञा॒ताः । स्तोमाः᳚ । भ॒व॒न्ति॒ । इ॒यम् । वाव । ज्योतिः॑ । अ॒न्तरि॑क्षम् । गौः । अ॒सौ । आयुः॑ । ए॒षु । ए॒व । लो॒केषु॑ । प्रतीति॑ । ति॒ष्ठ॒न्ति॒ । ज्ञात्र᳚म् । प्र॒जाना॒मिति॑ प्र - जाना᳚म् ।  11 ( 50) 

TS 7.2.4.3  
ग॒च्छ॒ति॒ । न॒व॒रा॒त्र इति॑ नव - रा॒त्रः । भ॒व॒ति॒ । अ॒भि॒पू॒र्वमित्य॑भि-पू॒र्वम् । ए॒व । अ॒स्मि॒न्न् । तेजः॑ । द॒धा॒ति॒ । यः । ज्योगा॑मया॒वीति॒ ज्योक् - आ॒म॒या॒वी॒ । स्यात् । सः । न॒व॒रा॒त्रेणेति॑ नव - रा॒त्रेण॑ । य॒जे॒त॒ । प्रा॒णा इति॑ प्र-अ॒नाः । हि । वै । ए॒तस्य॑ । अधृ॑ताः । अथ॑ । ए॒तस्य॑ । ज्योक् । आ॒म॒य॒ति॒ । प्रा॒णानिति॑ प्र - अ॒नान् । ए॒व । अ॒स्मि॒न्न् । दा॒धा॒र॒ । उ॒त । यदि॑ । इ॒तासु॒रिती॒त - अ॒सुः॒ । भव॑ति । जीव॑ति । ए॒व ।  ।  12 ( 33) 

TS 7.2.5.1  
प्र॒जाप॑ति॒रिति॑ प्र॒जा - प॒तिः॒ । अ॒का॒म॒य॒त॒ । प्रेति॑ । जा॒ये॒य॒ । इति॑ । सः । ए॒तम् । दश॑होतार॒मिति॒ दश॑ - हो॒ता॒र॒म् । अ॒प॒श्य॒त् । तम् । अ॒जु॒हो॒त् । तेन॑ । द॒श॒रा॒त्रमिति॑ दश - रा॒त्रम् । अ॒सृ॒ज॒त॒ । तेन॑ । द॒श॒रा॒त्रेणेति॑ दश - रा॒त्रेण॑ । प्रेति॑ । अ॒जा॒य॒त॒ । द॒श॒रा॒त्रायेति॑ दश - रा॒त्राय॑ । दी॒क्षि॒ष्यमा॑णः । दश॑होतार॒मिति॒ दश॑ - हो॒ता॒र॒म् । जु॒हु॒या॒त् । दश॑हो॒त्रेति॒ दश॑-हो॒त्रा॒ । ए॒व । द॒श॒रा॒त्रमिति॑ दश-रा॒त्रम् । सृ॒ज॒ते॒ । तेन॑ । द॒श॒रा॒त्रेणेति॑ दश-रा॒त्रेण॑ । प्रेति॑ । जा॒य॒ते॒ । वै॒रा॒जः । वै । ए॒षः । य॒ज्ञः । यत् । द॒श॒रा॒त्र इति॑ दश - रा॒त्रः । यः । ए॒वम् । वि॒द्वान् । द॒श॒रा॒त्रेणेति॑ दश - रा॒त्रेण॑ । यज॑ते । वि॒राज॒मिति॑ वि - राज᳚म् । ए॒व । ग॒च्छ॒ति॒ । प्रा॒जा॒प॒त्य इति॑ प्राजा - प॒त्यः । वै । ए॒षः । य॒ज्ञः । यत् । द॒श॒रा॒त्र इति॑ दश - रा॒त्रः ।  13 ( 50) 

TS 7.2.5.2  
यः । ए॒वम् । वि॒द्वान् । द॒श॒रा॒त्रेणेति॑ दश - रा॒त्रेण॑ । यज॑ते । प्रेति॑ । ए॒व । जा॒य॒ते॒ । इन्द्रः॑ । वै । स॒दृङ्ङिति॑ स - दृङ् । दे॒वता॑भिः । आ॒सी॒त् । सः । न । व्या॒वृत॒मिति॑ वि - आ॒वृत᳚म् । अ॒ग॒च्छ॒त् । सः । प्र॒जाप॑ति॒मिति॑ प्र॒जा - प॒ति॒म् । उपेति॑ । अ॒धा॒व॒त् । तस्मै᳚ । ए॒तम् । द॒श॒रा॒त्रमिति॑ दश-रा॒त्रम् । प्रेति॑ । अ॒य॒च्छ॒त् । तम् । एति॑ । अ॒ह॒र॒त् । तेन॑ । अ॒य॒ज॒त॒ । ततः॑ । वै । सः । अ॒न्याभिः॑ । दे॒वता॑भिः । व्या॒वृत॒मिति॑ वि - आ॒वृत᳚म् । अ॒ग॒च्छ॒त् । यः । ए॒वम् । वि॒द्वान् । द॒श॒रा॒त्रेणेति॑ दश - रा॒त्रेण॑ । यज॑ते । व्या॒वृत॒मिति॑ वि - आ॒वृत᳚म् । ए॒व । पा॒प्मना᳚ । भ्रातृ॑व्येण । ग॒च्छ॒ति॒ । त्रि॒क॒कुदिति॑ त्रि - क॒कुत् । वै ।  14 ( 50) 

TS 7.2.5.3  
ए॒षः । य॒ज्ञः । यत् । द॒श॒रा॒त्र इति॑ दश - रा॒त्रः । क॒कुत् । प॒ञ्च॒द॒श इति॑ पञ्च - द॒शः । क॒कुत् । ए॒क॒विꣳ॒॒श इत्ये॑क - विꣳ॒॒शः । क॒कुत् । त्र॒य॒स्त्रिꣳ॒॒श इति॑ त्रयः - त्रिꣳ॒॒शः । यः । ए॒वम् । वि॒द्वान् । द॒श॒रा॒त्रेणेति॑ दश - रा॒त्रेण॑ । यज॑ते । त्रि॒क॒कुदिति॑ त्रि - क॒कुत् । ए॒व । स॒मा॒नाना᳚म् । भ॒व॒ति॒ । यज॑मानः । प॒ञ्च॒द॒श इति॑ पञ्च-द॒शः । यज॑मानः । ए॒क॒विꣳ॒॒श इत्ये॑क - विꣳ॒॒शः । यज॑मानः । त्र॒य॒स्त्रिꣳ॒॒श इति॑ त्रयः - त्रिꣳ॒॒शः । पुरः॑ । इत॑राः । अ॒भि॒च॒र्यमा॑ण॒ इत्य॑भि - च॒र्यमा॑णः । द॒श॒रा॒त्रेणेति॑ दश - रा॒त्रेण॑ । य॒जे॒त॒ । दे॒व॒पु॒रा इति॑ देव-पु॒राः । ए॒व । परीति॑ । ऊ॒ह॒ते॒ । तस्य॑ । न । कुतः॑ । च॒न । उ॒पा॒व्या॒ध इत्यु॑प - आ॒व्या॒धः । भ॒व॒ति॒ । न । ए॒न॒म् । अ॒भि॒चर॒न्नित्य॑भि - चरन्न्॑ । स्तृ॒णु॒ते॒ । दे॒वा॒सु॒रा इति॑ देव-अ॒सु॒राः । संॅय॑त्ता॒ इति॒ सं - य॒त्ताः॒ । आ॒स॒न्न् । ते । दे॒वाः । ए॒ताः ।  15 ( 50) 

TS 7.2.5.4  
दे॒व॒पु॒रा इति॑ देव-पु॒राः । अ॒प॒श्य॒न्न् । यत् । द॒श॒रा॒त्र इति॑ दश-रा॒त्रः । ताः । परीति॑ । औ॒ह॒न्त॒ । तेषा᳚म् । न । कुतः॑ । च॒न । उ॒पा॒व्या॒ध इत्यु॑प - आ॒व्या॒धः । अ॒भ॒व॒त् । ततः॑ । दे॒वाः । अभ॑वन्न् । परेति॑ । असु॑राः । यः । भ्रातृ॑व्यवा॒निति॒ भ्रातृ॑व्य - वा॒न् । स्यात् । सः । द॒श॒रा॒त्रेणेति॑ दश - रा॒त्रेण॑ । य॒जे॒त॒ । दे॒व॒पु॒रा इति॑ देव - पु॒राः । ए॒व । परीति॑ । ऊ॒ह॒ते॒ । तस्य॑ । न । कुतः॑ । च॒न । उ॒पा॒व्या॒ध इत्यु॑प- आ॒व्या॒धः । भ॒व॒ति॒ । भव॑ति । आ॒त्मना᳚ । परेति॑ । अ॒स्य॒ । भ्रातृ॑व्यः । भ॒व॒ति॒ । स्तोमः॑ । स्तोम॑स्य । उप॑स्तिः । भ॒व॒ति॒ । भ्रातृ॑व्यम् । ए॒व । उप॑स्तिम् । कु॒रु॒ते॒ । जा॒मि । वै ।  16 ( 50) 

TS 7.2.5.5  
ए॒तत् । कु॒र्व॒न्ति॒ । यत् । ज्यायाꣳ॑सम् । स्तोम᳚म् । उ॒पेत्येत्यु॑प-इत्य॑ । कनी॑याꣳसम् । उ॒प॒यन्तीत्यु॑प - यन्ति॑ । यत् । अ॒ग्नि॒ष्टो॒म॒सा॒मानीत्य॑ग्निष्टोम-सा॒मानि॑ । अ॒वस्ता᳚त् । च॒ । प॒रस्ता᳚त् । च॒ । भव॑न्ति । अजा॑मित्वा॒येत्यजा॑मि - त्वा॒य॒ । त्रि॒वृदिति॑ त्रि - वृत् । अ॒ग्नि॒ष्टो॒म इत्य॑ग्नि - स्तो॒मः । अ॒ग्नि॒ष्टुदित्य॑ग्नि-स्तुत् । आ॒ग्ने॒यीषु॑ । भ॒व॒ति॒ । तेजः॑ । ए॒व । अवेति॑ । रु॒न्धे॒ । प॒ञ्च॒द॒श इति॑ पञ्च-द॒शः । उ॒क्थ्यः॑ । ऐ॒न्द्रीषु॑ । इ॒न्द्रि॒यम् । ए॒व । अवेति॑ । रु॒न्धे॒ । त्रि॒व॒दिति॑ त्रि - वृत् । अ॒ग्नि॒ष्टो॒म इत्य॑ग्नि - स्तो॒मः । वै॒श्व॒दे॒वीष्विति॑ वैश्व - दे॒वीषु॑ । पुष्टि᳚म् । ए॒व । अवेति॑ । रु॒न्धे॒ । स॒प्त॒द॒श इति॑ सप्त - द॒शः । अ॒ग्नि॒ष्टो॒म इत्य॑ग्नि - स्तो॒मः । प्रा॒जा॒प॒त्यास्विति॑ प्राजा - प॒त्यासु॑ । ती॒व्र॒सो॒म इति॑ तीव्र-सो॒मः । अ॒न्नाद्य॒स्येत्य॑न्न - अद्य॑स्य । अव॑रुद्ध्या॒ इत्यव॑-रुद्॒ध्यै॒ । अथो॒ इति॑ । प्रेति॑ । ए॒व । तेन॑ । जा॒य॒ते॒ ।  17 ( 50) 

TS 7.2.5.6  
ए॒क॒विꣳ॒॒श इत्ये॑क - विꣳ॒॒शः । उ॒क्थ्यः॑ । सौ॒रीषु॑ । प्रति॑ष्ठित्या॒ इति॒ प्रति॑ - स्थि॒त्यै॒ । अथो॒ इति॑ । रुच᳚म् । ए॒व । आ॒त्मन्न् । ध॒त्ते॒ । स॒प्त॒द॒श इति॑ सप्त - द॒शः । अ॒ग्नि॒ष्टो॒म इत्य॑ग्नि - स्तो॒मः । प्रा॒जा॒प॒त्यास्विति॑ प्राजा - प॒त्यासु॑ । उ॒प॒ह॒व्य॑ इत्यु॑प - ह॒व्यः॑ । उ॒प॒ह॒वमित्यु॑प - ह॒वम् । ए॒व । ग॒च्छ॒ति॒ । त्रि॒ण॒वाविति॑ त्रि - न॒वौ । अ॒ग्नि॒ष्टो॒मावित्य॑ग्नि - स्तो॒मौ । अ॒भितः॑ । ऐ॒न्द्रीषु॑ । विजि॑त्या॒ इति॒ वि - जि॒त्यै॒ । त्र॒य॒स्त्रिꣳ॒॒श इति॑ त्रयः - त्रिꣳ॒॒शः । उ॒क्थ्यः॑ । वै॒श्व॒दे॒वीष्विति॑ वैश्व - दे॒वीषु॑ । प्रति॑ष्ठित्या॒ इति॒ प्रति॑ - स्थि॒त्यै॒ । वि॒श्व॒जिदिति॑ विश्व - जित् । सर्व॑पृष्ठ॒ इति॒ सर्व॑ - पृ॒ष्ठः॒ । अ॒ति॒रा॒त्र इत्य॑ति - रा॒त्रः । भ॒व॒ति॒ । सर्व॑स्य । अ॒भिजि॑त्या॒ इत्य॒भि - जि॒त्यै॒ ।  ।  18 ( 31) 

TS 7.2.6.1  
ऋ॒तवः॑ । वै । प्र॒जाका॑मा॒ इति॑ प्र॒जा - का॒माः॒ । प्र॒जामिति॑ प्र - जाम् । न । अ॒वि॒न्द॒न्त॒ । ते । अ॒का॒म॒य॒न्त॒ । प्र॒जामिति॑ प्र - जाम् । सृ॒जे॒म॒हि॒ । प्र॒जामिति॑ प्र-जाम् । अवेति॑ । रु॒न्धी॒म॒हि॒ । प्र॒जामिति॑ प्र - जाम् । वि॒न्दे॒म॒हि॒ । प्र॒जाव॑न्त॒ इति॑ प्र॒जा - व॒न्तः॒ । स्या॒म॒ । इति॑ । ते । ए॒तम् । ए॒का॒द॒श॒रा॒त्रमित्ये॑कादश - रा॒त्रम् । अ॒प॒श्य॒न्न् । तम् । एति॑ । अ॒ह॒र॒न्न् । तेन॑ । अ॒य॒ज॒न्त॒ । ततः॑ । वै । ते । प्र॒जामिति॑ प्र - जाम् । अ॒सृ॒ज॒न्त॒ । प्र॒जामिति॑ प्र - जाम् । अवेति॑ । अ॒रु॒न्ध॒त॒ । प्र॒जामिति॑ प्र - जाम् । अ॒वि॒न्द॒न्त॒ । प्र॒जाव॑न्त॒ इति॑ प्र॒जा - व॒न्तः॒ । अ॒भ॒व॒न्न् । ते । ऋ॒तवः॑ । अ॒भ॒व॒न्न् । तत् । आ॒र्त॒वाना᳚म् । आ॒र्त॒व॒त्वमित्या᳚र्तव - त्वम् । ऋ॒तू॒नाम् । वै । ए॒ते । पु॒त्राः । तस्मा᳚त् ।  19 ( 50) 

TS 7.2.6.2  
आ॒र्त॒वाः । उ॒च्य॒न्ते॒ । ये । ए॒वम् । वि॒द्वाꣳसः॑ । ए॒का॒द॒श॒रा॒त्रमित्ये॑कादश - रा॒त्रम् । आस॑ते । प्र॒जामिति॑ प्र - जाम् । ए॒व । सृ॒ज॒न्ते॒ । प्र॒जामिति॑ प्र - जाम् । अवेति॑ । रु॒न्ध॒ते॒ । प्र॒जामिति॑ प्र - जाम् । वि॒न्द॒न्ते॒ । प्र॒जाव॑न्त॒ इति॑ प्र॒जा - व॒न्तः॒ । भ॒व॒न्ति॒ । ज्योतिः॑ । अ॒ति॒रा॒त्र इत्य॑ति - रा॒त्रः । भ॒व॒ति॒ । ज्योतिः॑ । ए॒व । पु॒रस्ता᳚त् । द॒ध॒ते॒ । सु॒व॒र्गस्येति॑ सुवः - गस्य॑ । लो॒कस्य॑ । अनु॑ख्यात्या॒ इत्यनु॑ - ख्या॒त्यै॒ । पृष्ठ्यः॑ । ष॒ड॒ह इति॑ षट् - अ॒हः । भ॒व॒ति॒ । षट् । वै । ऋ॒तवः॑ । षट् । पृ॒ष्ठानि॑ । पृ॒ष्ठैः । ए॒व । ऋ॒तून् । अ॒न्वारो॑ह॒न्तीत्य॑नु - आरो॑हन्ति । ऋ॒तुभि॒रित्यृ॒तु - भिः॒ । सं॒ॅव॒थ्स॒रमिति॑ सं - व॒थ्स॒रम् । ते । सं॒ॅव॒थ्स॒र इति॑ सं - व॒थ्स॒रे । ए॒व । प्रतीति॑ । ति॒ष्ठ॒न्ति॒ । च॒तु॒र्विꣳ॒॒श इति॑ चतुः-विꣳ॒॒शः । भ॒व॒ति॒ । चतु॑र्विꣳशत्यक्ष॒रेति॒ चतु॑विꣳशति - अ॒क्ष॒रा॒ । गा॒य॒त्री ।  20 ( 50) 

TS 7.2.6.3  
गा॒य॒त्रम् । ब्र॒ह्म॒व॒र्च॒समिति॑ ब्रह्म - व॒र्च॒सम् । गा॒य॒त्रि॒याम् । ए॒व । ब्र॒ह्म॒व॒र्च॒स इति॑ ब्रह्म - व॒र्च॒से । प्रतीति॑ । ति॒ष्ठ॒न्ति॒ । च॒तु॒श्च॒त्वा॒रिꣳ॒॒श इति॑ चतुः - च॒त्वा॒रिꣳ॒॒शः । भ॒व॒ति॒ । चतु॑श्चत्वारिꣳशदक्ष॒रेति॒ चतु॑श्चत्वारिꣳशत् - अ॒क्ष॒रा॒ । त्रि॒ष्टुक् । इ॒न्द्रि॒यम् । त्रि॒ष्टुप् । त्रि॒ष्टुभि॑ । ए॒व । इ॒न्द्रि॒ये । प्रतीति॑ । ति॒ष्ठ॒न्ति॒ । अ॒ष्टा॒च॒त्वा॒रिꣳ॒॒श इत्य॑ष्टा - च॒त्वा॒रिꣳ॒॒शः । भ॒व॒ति॒ । अ॒ष्टाच॑त्वारिꣳशदक्ष॒रेत्य॒ष्टाच॑त्वारिꣳशत् - अ॒क्ष॒रा॒ । जग॑ती । जाग॑ताः । प॒शवः॑ । जग॑त्याम् । ए॒व । प॒शुषु॑ । प्रतीति॑ । ति॒ष्ठ॒न्ति॒ । ए॒का॒द॒श॒रा॒त्र इत्ये॑कादश-रा॒त्रः । भ॒व॒ति॒ । पञ्च॑ । वै । ऋ॒तवः॑ । आ॒र्त॒वाः । पञ्च॑ । ऋ॒तुषु॑ । ए॒व । आ॒र्त॒वेषु॑ । सं॒ॅव॒थ्स॒र इति॑ सं - व॒थ्स॒रे । प्र॒ति॒ष्ठायेति॑ प्रति - स्थाय॑ । प्र॒जामिति॑ प्र - जाम् । अवेति॑ । रु॒न्ध॒ते॒ । अ॒ति॒रा॒त्रावित्य॑ति - रा॒त्रौ । अ॒भितः॑ । भ॒व॒तः॒ । प्र॒जाया॒ इति॑ प्र - जायै᳚ । परि॑गृहीत्या॒ इति॒ परि॑-गृ॒ही॒त्यै॒ ।  ।  21 ( 49) 

TS 7.2.7.1  
ऐ॒न्द्र॒वा॒य॒वाग्रा॒नित्यै᳚न्द्रवाय॒व - अ॒ग्रा॒न् । गृ॒ह्णी॒या॒त् । यः । का॒मये॑त । य॒था॒पू॒र्वमिति॑ यथा - पू॒र्वम् । प्र॒जा इति॑ प्र - जाः । क॒ल्पे॒र॒न्न् । इति॑ । य॒ज्ञस्य॑ । वै । क्लृप्ति᳚म् । अन्विति॑ । प्र॒जा इति॑ प्र - जाः । क॒ल्प॒न्ते॒ । य॒ज्ञस्य॑ । अक्लृ॑प्तिम् । अन्विति॑ । न । क॒ल्प॒न्ते॒ । य॒था॒पू॒र्वमिति॑ यथा - पू॒र्वम् । ए॒व । प्र॒जा इति॑ प्र - जाः । क॒ल्प॒य॒ति॒ । न । ज्यायाꣳ॑सम् । कनी॑यान् । अतीति॑ । क्रा॒म॒ति॒ । ऐ॒न्द्र॒वा॒य॒वाग्रा॒नित्यै᳚न्द्रवाय॒व - अ॒ग्रा॒न् । गृ॒ह्णी॒या॒त् । आ॒म॒या॒विनः॑ । प्रा॒णेनेति॑ प्र - अ॒नेन॑ । वै । ए॒षः । वीति॑ । ऋ॒द्ध्य॒ते॒ । यस्य॑ । आ॒मय॑ति । प्रा॒ण इति॑ प्र - अ॒नः । ऐ॒न्द्र॒वा॒य॒व इत्यै᳚न्द्र - वा॒य॒वः । प्रा॒णेनेति॑ प्र - अ॒नेन॑ । ए॒व । ए॒न॒म् । समिति॑ । अ॒र्द्ध॒य॒ति॒ । मै॒त्रा॒व॒रु॒णाग्रा॒निति॑ मैत्रावरु॒ण - अ॒ग्रा॒न् । गृ॒ह्णी॒र॒न्न् । येषा᳚म् । दी॒क्षि॒ताना᳚म् । प्र॒मीये॒तेति॑ प्र - मीये॑त ।  22 ( 50) 

TS 7.2.7.2  
प्रा॒णा॒पा॒नाभ्या॒मिति॑ प्राण - अ॒पा॒नाभ्या᳚म् । वै । ए॒ते । वीति॑ । ऋ॒द्ध्य॒न्ते॒ । येषा᳚म् । दी॒क्षि॒ताना᳚म् । प्र॒मीय॑त॒ इति॑ प्र - मीय॑ते । प्रा॒णा॒पा॒नाविति॑ प्राण - अ॒पा॒नौ । मि॒त्रावरु॑णा॒विति॑ मि॒त्रा - वरु॑णौ । प्रा॒णा॒पा॒नाविति॑ प्राण - अ॒पा॒नौ । ए॒व । मु॒ख॒तः । परीति॑ । ह॒र॒न्ते॒ । आ॒श्वि॒नाग्रा॒नित्या᳚श्वि॒न-अ॒ग्रा॒न् । गृ॒ह्णी॒त॒ । आ॒नु॒जा॒व॒र इत्या॑नु-जा॒व॒रः । अ॒श्विनौ᳚ । वै । दे॒वाना᳚म् । आ॒नु॒जा॒व॒रावित्या॑नु - जा॒व॒रौ । प॒श्चा । इ॒व॒ । अग्र᳚म् । परीति॑ । ऐ॒ता॒म् । अ॒श्विनौ᳚ । ए॒तस्य॑ । दे॒वता᳚ । यः । आ॒नु॒जा॒व॒र इत्या॑नु - जा॒व॒रः । तौ । ए॒व । ए॒न॒म् । अग्र᳚म् । परीति॑ । न॒य॒तः॒ । शु॒क्राग्रा॒निति॑ शु॒क्र - अ॒ग्रा॒न् । गृ॒ह्णी॒त॒ । ग॒तश्री॒रिति॑ ग॒त - श्रीः॒ । प्र॒ति॒ष्ठाका॑म॒ इति॑ प्रति॒ष्ठा - का॒मः॒ । अ॒सौ । वै । आ॒दि॒त्यः । शु॒क्रः । ए॒षः । अन्तः॑ । अन्त᳚म् । म॒नु॒ष्यः॑ ।  23 ( 50) 

TS 7.2.7.3  
श्रि॒यै । ग॒त्वा । नीति॑ । व॒र्त॒ते॒ । अन्ता᳚त् । ए॒व । अन्त᳚म् । एति॑ । र॒भ॒ते॒ । न । ततः॑ । पापी॑यान् । भ॒व॒ति॒ । म॒न्थ्य॑ग्रा॒निति॑ म॒न्थि-अ॒ग्रा॒न् । गृ॒ह्णी॒त॒ । अ॒भि॒चर॒न्नित्य॑भि - चरन्न्॑ । आ॒र्त॒पा॒त्रमित्या᳚र्त - पा॒त्रम् । वै । ए॒तत् । यत् । म॒न्थि॒पा॒त्रमिति॑ मन्थि - पा॒त्रम् । मृ॒त्युना᳚ । ए॒व । ए॒न॒म् । ग्रा॒ह॒य॒ति॒ । ता॒जक् । आर्ति᳚म् । एति॑ । ऋ॒च्छ॒ति॒ । आ॒ग्र॒य॒णाग्रा॒नित्या᳚ग्रय॒ण-अ॒ग्रा॒न् । गृ॒ह्णी॒त॒ । यस्य॑ । पि॒ता । पि॒ता॒म॒हः । पुण्यः॑ । स्यात् । अथ॑ । तत् । न । प्रा॒प्नु॒यादिति॑ प्र - आ॒प्नु॒यात् । वा॒चा । वै । ए॒षः । इ॒न्द्रि॒येण॑ । वीति॑ । ऋ॒द्ध्य॒ते॒ । यस्य॑ । पि॒ता । पि॒ता॒म॒हः । पुण्यः॑ ।  24 ( 50) 

TS 7.2.7.4  
भव॑ति । अथ॑ । तत् । न । प्रा॒प्नोतीति॑ प्र - आ॒प्नोति॑ । उरः॑ । इ॒व॒ । ए॒तत् । य॒ज्ञस्य॑ । वाक् । इ॒व॒ । यत् । आ॒ग्र॒य॒णः । वा॒चा । ए॒व । ए॒न॒म् । इ॒न्द्रि॒येण॑ । समिति॑ । अ॒र्द्ध॒य॒ति॒ । न । ततः॑ । पापी॑यान् । भ॒व॒ति॒ । उ॒क्थ्या᳚ग्रा॒नित्यु॒क्थ्य॑ - अ॒ग्रा॒न् । गृ॒ह्णी॒त॒ । अ॒भि॒च॒र्यमा॑ण॒ इत्य॑भि - च॒र्यमा॑णः । सर्वे॑षाम् । वै । ए॒तत् । पात्रा॑णाम् । इ॒न्द्रि॒यम् । यत् । उ॒क्थ्य॒पा॒त्रमित्यु॑क्थ्य - पा॒त्रम् । सर्वे॑ण । ए॒व । ए॒न॒म् । इ॒न्द्रि॒येण॑ । अति॑ । प्रेति॑ । यु॒ङ्क्ते॒ । सर॑स्वति । अ॒भीति॑ । नः॒ । ने॒षि॒ । वस्यः॑ । इति॑ । पु॒रो॒रुच॒मिति॑ पुरः - रुच᳚म् । कु॒र्या॒त् । वाक् । वै ।  25 ( 50) 

TS 7.2.7.5  
सर॑स्वती । वा॒चा । ए॒व । ए॒न॒म् । अति॑ । प्रेति॑ । यु॒ङ्क्ते॒ । मा । त्वत् । क्षेत्रा॑णि । अर॑णानि । ग॒न्म॒ । इति॑ । आ॒ह॒ । मृ॒त्योः । वै । क्षेत्रा॑णि । अर॑णानि । तेन॑ । ए॒व । मृ॒त्योः । क्षेत्रा॑णि । न । ग॒च्छ॒ति॒ । पू॒र्णान् । ग्रहान्॑ । गृ॒ह्णी॒या॒त् । आ॒म॒या॒विनः॑ । प्रा॒णानिति॑ प्र - अ॒नान् । वै । ए॒तस्य॑ । शुक् । ऋ॒च्छ॒ति॒ । यस्य॑ । आ॒मय॑ति । प्रा॒णा इति॑ प्र - अ॒नाः । ग्रहाः᳚ । प्रा॒णानिति॑ प्र-अ॒नान् । ए॒व । अ॒स्य॒ । शु॒चः । मु॒ञ्च॒ति॒ । उ॒त । यदि॑ । इ॒तासु॒रिती॒त - अ॒सुः॒ । भव॑ति । जीव॑ति । ए॒व । पू॒र्णान् । ग्रहान्॑ ( ) । गृ॒ह्णी॒या॒त् । यर्.हि॑ । प॒र्जन्यः॑ । न । वर्.ष᳚त् । प्रा॒णानिति॑ प्र - अ॒नान् । वै । ए॒तर्.हि॑ । प्र॒जाना॒मिति॑ प्र - जाना᳚म् । शुक् । ऋ॒च्छ॒ति॒ । यर्.हि॑ । प॒र्जन्यः॑ । न । वर्.ष॑ति । प्रा॒णा इति॑ प्र - अ॒नाः । ग्रहाः᳚ । प्रा॒णानिति॑ प्र - अ॒नान् । ए॒व । प्र॒जाना॒मिति॑ प्र - जाना᳚म् । शु॒चः । मु॒ञ्च॒ति॒ । ता॒जक् । प्रेति॑ । व॒र्.ष॒ति॒ ।  ।  26 ( 75) 

TS 7.2.8.1  
गा॒य॒त्रः । वै । ऐ॒न्द्र॒वा॒य॒व इत्यै᳚न्द्र - वा॒य॒वः । गा॒य॒त्रम् । प्रा॒य॒णीय॒मिति॑ प्र - अ॒य॒नीय᳚म् । अहः॑ । तस्मा᳚त् । प्रा॒य॒णीय॒ इति॑ प्र - अ॒य॒नीये᳚ । अहन्न्॑ । ऐ॒न्द्र॒वा॒य॒व इत्यै᳚न्द्र - वा॒य॒वः । गृ॒ह्य॒ते॒ । स्वे । ए॒व । ए॒न॒म् । आ॒यत॑न॒ इत्या᳚ - यत॑ने । गृ॒ह्णा॒ति॒ । त्रैष्टु॑भः । वै । शु॒क्रः । त्रैष्टु॑भम् । द्वि॒तीय᳚म् । अहः॑ । तस्मा᳚त् । द्वि॒तीये᳚ । अहन्न्॑ । शु॒क्रः । गृ॒ह्य॒ते॒ । स्वे । ए॒व । ए॒न॒म् । आ॒यत॑न॒ इत्या᳚ - यत॑ने । गृ॒ह्णा॒ति॒ । जाग॑तः । वै । आ॒ग्र॒य॒णः । जाग॑तम् । तृ॒तीय᳚म् । अहः॑ । तस्मा᳚त् । तृ॒तीये᳚ । अहन्न्॑ । आ॒ग्र॒य॒णः । गृ॒ह्य॒ते॒ । स्वे । ए॒व । ए॒न॒म् । आ॒यत॑न॒ इत्या᳚ - यत॑ने । गृ॒ह्णा॒ति॒ । ए॒तत् । वै ।  27 ( 50) 

TS 7.2.8.2  
य॒ज्ञम् । आ॒प॒त् । यत् । छन्दाꣳ॑सि । आ॒प्नोति॑ । यत् । आ॒ग्र॒य॒णः । श्वः । गृ॒ह्यते᳚ । यत्र॑ । ए॒व । य॒ज्ञम् । अदृ॑शन्न् । ततः॑ । ए॒व । ए॒न॒म् । पुनः॑ । प्रेति॑ । यु॒ङ्क्ते॒ । जग॑न्मुख॒ इति॒ जग॑त् - मु॒खः॒ । वै । द्वि॒तीयः॑ । त्रि॒रा॒त्र इति॑ त्रि - रा॒त्रः । जाग॑तः । आ॒ग्र॒य॒णः । यत् । च॒तु॒र्थे । अहन्न्॑ । आ॒ग्र॒य॒णः । गृ॒ह्यते᳚ । स्वे । ए॒व । ए॒न॒म् । आ॒यत॑न॒ इत्या᳚ - यत॑ने । गृ॒ह्णा॒ति॒ । अथो॒ इति॑ । स्वम् । ए॒व । छन्दः॑ । अन्विति॑ । प॒र्याव॑र्तन्त॒ इति॑ परि-आव॑र्तन्ते । राथ॑न्तर॒ इति॒ राथं᳚-त॒रः॒ । वै । ऐ॒न्द्र॒वा॒य॒व इत्यै᳚न्द्र - वा॒य॒वः । राथ॑न्तर॒मिति॒ राथं᳚ - त॒र॒म् । प॒ञ्च॒मम् । अहः॑ । तस्मा᳚त् । प॒ञ्च॒मे । अहन्न्॑ ।  28 ( 50) 

TS 7.2.8.3  
ऐ॒न्द्र॒वा॒य॒व इत्यै᳚न्द्र - वा॒य॒वः । गृ॒ह्य॒ते॒ । स्वे । ए॒व । ए॒न॒म् । आ॒यत॑न॒ इत्या᳚ - यत॑ने । गृ॒ह्णा॒ति॒ । बार्.ह॑तः । वै । शु॒क्रः । बार्.ह॑तम् । ष॒ष्ठम् । अहः॑ । तस्मा᳚त् । ष॒ष्ठे । अहन्न्॑ । शु॒क्रः । गृ॒ह्य॒ते॒ । स्वे । ए॒व । ए॒न॒म् । आ॒यत॑न॒ इत्या᳚ - यत॑ने । गृ॒ह्णा॒ति॒ । ए॒तत् । वै । द्वि॒तीय᳚म् । य॒ज्ञम् । आ॒प॒त् । यत् । छन्दाꣳ॑सि । आ॒प्नोति॑ । यत् । शु॒क्रः । श्वः । गृ॒ह्यते᳚ । यत्र॑ । ए॒व । य॒ज्ञम् । अदृ॑शन्न् । ततः॑ । ए॒व । ए॒न॒म् । पुनः॑ । प्रेति॑ । यु॒ङ्क्ते॒ । त्रि॒ष्टुङ्मु॑ख॒ इति॑ त्रि॒ष्टुक् - मु॒खः॒ । वै । तृ॒तीयः॑ । त्रि॒रा॒त्र इति॑ त्रि - रा॒त्रः । त्रैष्टु॑भः ।  29 ( 50) 

TS 7.2.8.4  
शु॒क्रः । यत् । स॒प्त॒मे । अहन्न्॑ । शु॒क्रः । गृ॒ह्यते᳚ । स्वे । ए॒व । ए॒न॒म् । आ॒यत॑न॒ इत्या᳚ - यत॑ने । गृ॒ह्णा॒ति॒ । अथो॒ इति॑ । स्वम् । ए॒व । छन्दः॑ । अन्विति॑ । प॒र्याव॑र्तन्त॒ इति॑ परि - आव॑र्तन्ते । वाक् । वै । आ॒ग्र॒य॒णः । वाक् । अ॒ष्ट॒मम् । अहः॑ । तस्मा᳚त् । अ॒ष्ट॒मे । अहन्न्॑ । आ॒ग्र॒य॒णः । गृ॒ह्य॒ते॒ । स्वे । ए॒व । ए॒न॒म् । आ॒यत॑न॒ इत्या᳚ - यत॑ने । गृ॒ह्णा॒ति॒ । प्रा॒ण इति॑ प्र - अ॒नः । वै । ऐ॒न्द्र॒वा॒य॒व इत्यै᳚न्द्र - वा॒य॒वः । प्रा॒ण इति॑ प्र - अ॒नः । न॒व॒मम् । अहः॑ । तस्मा᳚त् । न॒व॒मे । अहन्न्॑ । ऐ॒न्द्र॒वा॒य॒व इत्यै᳚न्द्र - वा॒य॒वः । गृ॒ह्य॒ते॒ । स्वे । ए॒व । ए॒न॒म् । आ॒यत॑न॒ इत्या᳚ - यत॑ने । गृ॒ह्णा॒ति॒ । ए॒तत् ।  30 ( 50) 

TS 7.2.8.5  
वै । तृ॒तीय᳚म् । य॒ज्ञम् । आ॒प॒त् । यत् । छन्दाꣳ॑सि । आ॒प्नोति॑ । यत् । ऐ॒न्द्र॒वा॒य॒व इत्यै᳚न्द्र - वा॒य॒वः । श्वः । गृ॒ह्यते᳚ । यत्र॑ । ए॒व । य॒ज्ञम् । अदृ॑शन्न् । ततः॑ । ए॒व । ए॒न॒म् । पुनः॑ । प्रेति॑ । यु॒ङ्क्ते॒ । अथो॒ इति॑ । स्वम् । ए॒व । छन्दः॑ । अन्विति॑ । प॒र्याव॑र्तन्त॒ इति॑ परि - आव॑र्तन्ते । प॒थः । वै । ए॒ते । अधीति॑ । अप॑थेन । य॒न्ति॒ । ये । अ॒न्येन॑ । ऐ॒न्द्र॒वा॒य॒वादित्यै᳚न्द्र - वा॒य॒वात् । प्र॒ति॒पद्य॑न्त॒ इति॑ प्रति - पद्य॑न्ते । अन्तः॑ । खलु॑ । वै । ए॒षः । य॒ज्ञस्य॑ । यत् । द॒श॒मम् । अहः॑ । द॒श॒मे । अहन्न्॑ । ऐ॒न्द्र॒वा॒य॒व इत्यै᳚न्द्र - वा॒य॒वः । गृ॒ह्य॒ते॒ । य॒ज्ञस्य॑ ।  31 ( 50) 

TS 7.2.8.6  
ए॒व । अन्त᳚म् । ग॒त्वा । अप॑थात् । पन्था᳚म् । अपीति॑ । य॒न्ति॒ । अथो॒ इति॑ । यथा᳚ । वही॑यसा । प्र॒ति॒सार॒मिति॑ प्रति-सार᳚म् । वह॑न्ति । ता॒दृक् । ए॒व । तत् । छन्दाꣳ॑सि । अ॒न्यः । अ॒न्यस्य॑ । लो॒कम् । अ॒भीति॑ । अ॒द्ध्या॒य॒न्न् । तानि॑ । ए॒तेन॑ । ए॒व । दे॒वाः । वीति॑ । अ॒वा॒ह॒य॒न्न् । ऐ॒न्द्र॒वा॒य॒वस्येत्यै᳚न्द्र - वा॒य॒वस्य॑ । वै । ए॒तत् । आ॒यत॑न॒मित्या᳚ - यत॑नम् । यत् । च॒तु॒र्थम् । अहः॑ । तस्मिन्न्॑ । आ॒ग्र॒य॒णः । गृ॒ह्य॒ते॒ । तस्मा᳚त् । आ॒ग्र॒य॒णस्य॑ । आ॒यत॑न॒ इत्या᳚-यत॑ने । न॒व॒मे । अहन्न्॑ । ऐ॒न्द्र॒वा॒य॒व इत्यै᳚न्द्र - वा॒य॒वः । गृ॒ह्य॒ते॒ । शु॒क्रस्य॑ । वै । ए॒तत् । आ॒यत॑न॒मित्या᳚ - यत॑नम् । यत् । प॒ञ्च॒मम् ।  32 ( 50) 

TS 7.2.8.7  
अहः॑ । तस्मिन्न्॑ । ऐ॒न्द्र॒वा॒य॒व इत्यै᳚न्द्र - वा॒य॒वः । गृ॒ह्य॒ते॒ । तस्मा᳚त् । ऐ॒न्द्र॒वा॒य॒वस्येत्यै᳚न्द्र - वा॒य॒वस्य॑ । आ॒यत॑न॒ इत्या᳚-यत॑ने । स॒प्त॒मे । अहन्न्॑ । शु॒क्रः । गृ॒ह्य॒ते॒ । आ॒ग्र॒य॒णस्य॑ । वै । ए॒तत् । आ॒यत॑न॒मित्या᳚ - यत॑नम् । यत् । ष॒ष्ठम् । अहः॑ । तस्मिन्न्॑ । शु॒क्रः । गृ॒ह्य॒ते॒ । तस्मा᳚त् । शु॒क्रस्य॑ । आ॒यत॑न॒ इत्या᳚ - यत॑ने । अ॒ष्ट॒मे । अहन्न्॑ । आ॒ग्र॒य॒णः । गृ॒ह्य॒ते॒ । छन्दाꣳ॑सि । ए॒व । तत् । वीति॑ । वा॒ह॒य॒ति॒ । प्रेति॑ । वस्य॑सः । वि॒वा॒हमिति॑ वि-वा॒हम् । आ॒प्नो॒ति॒ । यः । ए॒वम् । वेद॑ । अथो॒ इति॑ । दे॒वता᳚भ्यः । ए॒व । य॒ज्ञे । सं॒ॅविद॒मिति॑ सं - विद᳚म् । द॒धा॒ति॒ । तस्मा᳚त् । इ॒दम् । अ॒न्यः । अ॒न्यस्मै᳚ ( ) । द॒दा॒ति॒ ।  ।  33 ( 51) 

TS 7.2.9.1  
प्र॒जाप॑ति॒रिति॑ प्र॒जा - प॒तिः॒ । अ॒का॒म॒य॒त॒ । प्रेति॑ । जा॒ये॒य॒ । इति॑ । सः । ए॒तम् । द्वा॒द॒श॒रा॒त्रमिति॑ द्वादश - रा॒त्रम् । अ॒प॒श्य॒त् । तम् । एति॑ । अ॒ह॒र॒त् । तेन॑ । अ॒य॒ज॒त॒ । ततः॑ । वै । सः । प्रेति॑ । अ॒जा॒य॒त॒ । यः । का॒मये॑त । प्रेति॑ । जा॒ये॒य॒ । इति॑ । सः । द्वा॒द॒श॒रा॒त्रेणेति॑ द्वादश - रा॒त्रेण॑ । य॒जे॒त॒ । प्रेति॑ । ए॒व । जा॒य॒ते॒ । ब्र॒ह्म॒वा॒दिन॒ इति॑ ब्रह्म-वा॒दिनः॑ । व॒द॒न्ति॒ । अ॒ग्नि॒ष्टो॒मप्रा॑यणा॒ इत्य॑ग्निष्टो॒म - प्रा॒य॒णाः॒ । य॒ज्ञाः । अथ॑ । कस्मा᳚त् । अ॒ति॒रा॒त्र इत्य॑ति - रा॒त्रः । पूर्वः॑ । प्रेति॑ । यु॒ज्य॒ते॒ । इति॑ । चक्षु॑षी॒ इति॑ । वै । ए॒ते इति॑ । य॒ज्ञस्य॑ । यत् । अ॒ति॒रा॒त्रावित्य॑ति - रा॒त्रौ । क॒नीनि॑के॒ इति॑ । अ॒ग्नि॒ष्टो॒मावित्य॑ग्नि- स्तो॒मौ । यत् ।  34 ( 50) 

TS 7.2.9.2  
अ॒ग्नि॒ष्टो॒ममित्य॑ग्नि-स्तो॒मम् । पूर्व᳚म् । प्र॒यु॒ञ्जी॒रन्निति॑ प्र-यु॒ञ्जी॒रन्न् । ब॒हि॒र्द्धेति॑ बहिः - धा । क॒नीनि॑के॒ इति॑ । द॒द्ध्युः॒ । तस्मा᳚त् । अ॒ति॒रा॒त्र इत्य॑ति - रा॒त्रः । पूर्वः॑ । प्रेति॑ । यु॒ज्य॒ते॒ । चक्षु॑षी॒ इति॑ । ए॒व । य॒ज्ञे । धि॒त्वा । म॒द्ध्य॒तः । क॒नीनि॑के॒ इति॑ । प्रतीति॑ । द॒ध॒ति॒ । यः । वै । गा॒य॒त्रीम् । ज्योतिः॑पक्षा॒मिति॒ ज्योतिः॑ - प॒क्षा॒म् । वेद॑ । ज्योति॑षा । भा॒सा । सु॒व॒र्गमिति॑ सुवः - गम् । लो॒कम् । ए॒ति॒ । यौ । अ॒ग्नि॒ष्टो॒मावित्य॑ग्नि - स्तो॒मौ । तौ । प॒क्षौ । ये । अन्त॑रे । अ॒ष्टौ । उ॒क्थ्याः᳚ । सः । आ॒त्मा । ए॒षा । वै । गा॒य॒त्री । ज्योतिः॑प॒क्षेति॒ ज्योतिः॑ - प॒क्षा॒ । यः । ए॒वम् । वेद॑ । ज्योति॑षा । भा॒सा । सु॒व॒र्गमिति॑ सुवः - गम् । लो॒कम् ।  35 ( 50) 

TS 7.2.9.3  
ए॒ति॒ । प्र॒जाप॑ति॒रिति॑ प्र॒जा - प॒तिः॒ । वै । ए॒षः । द्वा॒द॒श॒धेति॑ द्वादश - धा । विहि॑त॒ इति॒ वि - हि॒तः॒ । यत् । द्वा॒द॒श॒रा॒त्र इति॑ द्वादश - रा॒त्रः । यौ । अ॒ति॒रा॒त्रावित्य॑ति - रा॒त्रौ । तौ । प॒क्षौ । ये । अन्त॑रे । अ॒ष्टौ । उ॒क्थ्याः᳚ । सः । आ॒त्मा । प्र॒जाप॑ति॒रिति॑ प्र॒जा-प॒तिः॒ । वाव । ए॒षः । सन्न् । सत् । ह॒ । वै । स॒त्रेण॑ । स्पृ॒णो॒ति॒ । प्रा॒णा इति॑ प्र - अ॒नाः । वै । सत् । प्रा॒णानिति॑ प्र - अ॒नान् । ए॒व । स्पृ॒णो॒ति॒ । सर्वा॑साम् । वै । ए॒ते । प्र॒जाना॒मिति॑ प्र - जाना᳚म् । प्रा॒णैरिति॑ प्र - अ॒नैः । आ॒स॒ते॒ । ये । स॒त्रम् । आस॑ते । तस्मा᳚त् । पृ॒च्छ॒न्ति॒ । किम् । ए॒ते । स॒त्रिणः॑ । इति॑ । प्रि॒यः । प्र॒जाना॒मिति॑ प्र-जाना᳚म् ( ) । उत्थि॑त॒ इत्युत् - स्थि॒तः॒ । भ॒व॒ति॒ । यः । ए॒वम् । वेद॑ ।  ।  36 ( 55) 

TS 7.2.10.1  
न । वै । ए॒षः । अ॒न्यतो॑वैश्वानर॒ इत्य॒न्यतः॑ - वै॒श्वा॒न॒रः॒ । सु॒व॒र्गायेति॑ सुवः - गाय॑ । लो॒काय॑ । प्रेति॑ । अ॒भ॒व॒त् । ऊ॒र्द्ध्वः । ह॒ । वै । ए॒षः । आत॑त॒ इत्या - त॒तः॒ । आ॒सी॒त् । ते । दे॒वाः । ए॒तम् । वै॒श्वा॒न॒रम् । परीति॑ । औ॒ह॒न्न् । सु॒व॒र्गस्येति॑ सुवः - गस्य॑ । लो॒कस्य॑ । प्रभू᳚त्या॒ इति॒ प्र-भू॒त्यै॒ । ऋ॒तवः॑ । वै । ए॒तेन॑ । प्र॒जाप॑ति॒मिति॑ प्र॒जा-प॒ति॒म् । अ॒या॒ज॒य॒न्न् । तेषु॑ । आ॒र्द्ध्नो॒त् । अधीति॑ । तत् । ऋ॒द्ध्नोति॑ । ह॒ । वै । ऋ॒त्विक्षु॑ । यः । ए॒वम् । वि॒द्वान् । द्वा॒द॒शा॒हेनेति॑ द्वादश - अ॒हेन॑ । यज॑ते । ते । अ॒स्मि॒न्न् । ऐ॒च्छ॒न्त॒ । सः । रस᳚म् । अह॑ । व॒स॒न्ताय॑ । प्रेति॑ । अय॑च्छत् ।  37 ( 50) 

TS 7.2.10.2  
यव᳚म् । ग्री॒ष्माय॑ । ओष॑धीः । व॒र्॒.षाभ्यः॑ । व्री॒हीन् । श॒रदे᳚ । मा॒ष॒ति॒लाविति॑ माष - ति॒लौ । हे॒म॒न्त॒शि॒शि॒राभ्या॒मिति॑ हेमन्त - शि॒शि॒राभ्या᳚म् । तेन॑ । इन्द्र᳚म् । प्र॒जाप॑ति॒रिति॑ प्र॒जा-प॒तिः॒ । अ॒या॒ज॒य॒त् । ततः॑ । वै । इन्द्रः॑ । इन्द्रः॑ । अ॒भ॒व॒त् । तस्मा᳚त् । आ॒हुः॒ । आ॒नु॒जा॒व॒रस्येत्या॑नु - जा॒व॒रस्य॑ । य॒ज्ञः । इति॑ । सः । हि । ए॒तेन॑ । अग्रे᳚ । अय॑जत । ए॒षः । ह॒ । वै । कु॒णप᳚म् । अ॒त्ति॒ । यः । स॒त्रे । प्र॒ति॒गृ॒ह्णातीति॑ प्रति - गृ॒ह्णाति॑ । पु॒रु॒ष॒कु॒ण॒पमिति॑ पुरुष - कु॒ण॒पम् । अ॒श्व॒कु॒ण॒पमित्य॑श्व - कु॒ण॒पम् । गौः । वै । अन्न᳚म् । येन॑ । पात्रे॑ण । अन्न᳚म् । बिभ्र॑ति । यत् । तत् । न । नि॒र्णेनि॑ज॒तीति॑ निः - नेनि॑जति । ततः॑ । अधीति॑ ।  38 ( 50) 

TS 7.2.10.3  
मल᳚म् । जा॒य॒ते॒ । एकः॑ । ए॒व । य॒जे॒त॒ । एकः॑ । हि । प्र॒जाप॑ति॒रिति॑ प्र॒जा - प॒तिः॒ । आर्द्ध्नो᳚त् । द्वाद॑श । रात्रीः᳚ । दी॒क्षि॒तः । स्या॒त् । द्वाद॑श । मासाः᳚ । सं॒ॅव॒थ्स॒र इति॑ सं - व॒थ्स॒रः । सं॒ॅव॒थ्स॒र इति॑ सं - व॒थ्स॒रः । प्र॒जाप॑ति॒रिति॑ प्र॒जा - प॒तिः॒ । प्र॒जाप॑ति॒रिति॑ प्र॒जा - प॒तिः॒ । वाव । ए॒षः । ए॒षः । ह॒ । तु । वै । जा॒य॒ते॒ । यः । तप॑सः । अधीति॑ । जाय॑ते । च॒तु॒र्द्धेति॑ चतुः - धा । वै । ए॒ताः । ति॒स्रस्ति॑स्र॒ इति॑ ति॒स्रः-ति॒स्रः॒ । रात्र॑यः । यत् । द्वाद॑श । उ॒प॒सद॒ इत्यु॑प - सदः॑ । याः । प्र॒थ॒माः । य॒ज्ञम् । ताभिः॑ । समिति॑ । भ॒र॒ति॒ । याः । द्वि॒तीयाः᳚ । य॒ज्ञम् । ताभिः॑ । एति॑ । र॒भ॒ते॒ ।  39 ( 50) 

TS 7.2.10.4  
याः । तृ॒तीयाः᳚ । पात्रा॑णि । ताभिः॑ । निरिति॑ । ने॒नि॒क्ते॒ । याः । च॒तु॒र्थीः । अपीति॑ । ताभिः॑ । आ॒त्मान᳚म् । अ॒न्त॒र॒तः । शु॒न्ध॒ते॒ । यः । वै । अ॒स्य॒ । प॒शुम् । अत्ति॑ । माꣳ॒॒सम् । सः । अ॒त्ति॒ । यः । पु॒रो॒डाश᳚म् । म॒स्तिष्क᳚म् । सः । यः । प॒रि॒वा॒पमिति॑ परि - वा॒पम् । पुरी॑षम् । सः । यः । आज्य᳚म् । म॒ज्जान᳚म् । सः । यः । सोम᳚म् । स्वेद᳚म् । सः । अपीति॑ । ह॒ । वै । अ॒स्य॒ । शी॒र्.॒ष॒ण्याः᳚ । नि॒ष्पद॒ इति॑ निः - पदः॑ । प्रतीति॑ । गृ॒ह्णा॒ति॒ । यः । द्वा॒द॒शा॒ह इति॑ द्वादश-अ॒हे । प्र॒ति॒गृ॒ह्णातीति॑ प्रति - गृ॒ह्णाति॑ । तस्मा᳚त् । द्वा॒द॒शा॒हेनेति॑ द्वादश - अ॒हेन॑ ( ) । न । याज्य᳚म् । पा॒प्मनः॑ । व्यावृ॑त्त्या॒ इति॑ वि - आवृ॑त्त्यै ।  ।  40 ( 54) 

TS 7.2.11.1  
एक॑स्मै । स्वाहा᳚ । द्वाभ्या᳚म् । स्वाहा᳚ । त्रि॒भ्य इति॑ त्रि - भ्यः । स्वाहा᳚ । च॒तुर्भ्य॒ इति॑ च॒तुः - भ्यः॒ । स्वाहा᳚ । प॒ञ्चभ्य॒ इति॑ प॒ञ्च - भ्यः॒ । स्वाहा᳚ । ष॒ड्भ्य इति॑ षट्- भ्यः । स्वाहा᳚ । स॒प्तभ्य॒ इति॑ स॒प्त - भ्यः॒ । स्वाहा᳚ । अ॒ष्टा॒भ्यः । स्वाहा᳚ । न॒वभ्य॒ इति॑ न॒व - भ्यः॒ । स्वाहा᳚ । द॒शभ्य॒ इति॑ द॒श - भ्यः॒ । स्वाहा᳚ । ए॒का॒द॒शभ्य॒ इत्ये॑काद॒श - भ्यः॒ । स्वाहा᳚ । द्वा॒द॒शभ्य॒ इति॑ द्वाद॒श - भ्यः॒ । स्वाहा᳚ । त्र॒यो॒द॒शभ्य॒ इति॑ त्रयोद॒श-भ्यः॒ । स्वाहा᳚ । च॒तु॒र्द॒शभ्य॒ इति॑ चतुर्द॒श - भ्यः॒ । स्वाहा᳚ । प॒ञ्च॒द॒शभ्य॒ इति॑ पञ्चद॒श - भ्यः॒ । स्वाहा᳚ । षो॒ड॒शभ्य॒ इति॑ षोड॒श - भ्यः॒ । स्वाहा᳚ । स॒प्त॒द॒शभ्य॒ इति॑ सप्तद॒श - भ्यः॒ । स्वाहा᳚ । अ॒ष्टा॒द॒शभ्य॒ इत्य॑ष्टाद॒श - भ्यः॒ । स्वाहा᳚ । एका᳚त् । न । विꣳ॒॒श॒त्यै । स्वाहा᳚ । नव॑विꣳशत्या॒ इति॒ नव॑ - विꣳ॒॒श॒त्यै॒ । स्वाहा᳚ । एका᳚त् । न । च॒त्वा॒रिꣳ॒॒शते᳚ । स्वाहा᳚ । नव॑चत्वारिꣳशत॒ इति॒ नव॑ - च॒त्वा॒रिꣳ॒॒श॒ते॒ । स्वाहा᳚ । एका᳚त् । न ( ) । ष॒ष्ट्यै । स्वाहा᳚ । नव॑षष्ट्या॒ इति॒ नव॑ - ष॒ष्ट्यै॒ । स्वाहा᳚ । एका᳚त् । न । अ॒शी॒त्यै । स्वाहा᳚ । नवा॑शीत्या॒ इति॒ नव॑ - अ॒शी॒त्यै॒ । स्वाहा᳚ । एका᳚त् । न । श॒ताय॑ । स्वाहा᳚ । श॒ताय॑ । स्वाहा᳚ । द्वाभ्या᳚म् । श॒ताभ्या᳚म् । स्वाहा᳚ । सर्व॑स्मै । स्वाहा᳚ ।  ।  41 ( 71) 

TS 7.2.12.1  
एक॑स्मै । स्वाहा᳚ । त्रि॒भ्य इति॑ त्रि - भ्यः । स्वाहा᳚ । प॒ञ्चभ्य॒ इति॑ प॒ञ्च - भ्यः॒ । स्वाहा᳚ । स॒प्तभ्य॒ इति॑ स॒प्त - भ्यः॒ । स्वाहा᳚ । न॒वभ्य॒ इति॑ न॒व - भ्यः॒ । स्वाहा᳚ । ए॒का॒द॒शभ्य॒ इत्ये॑काद॒श-भ्यः॒ । स्वाहा᳚ । त्र॒यो॒द॒शभ्य॒ इति॑ त्रयोद॒श - भ्यः॒ । स्वाहा᳚ । प॒ञ्च॒द॒शभ्य॒ इति॑ पञ्चद॒श - भ्यः॒ । स्वाहा᳚ । स॒प्त॒द॒शभ्य॒ इति॑ सप्तद॒श - भ्यः॒ । स्वाहा᳚ । एका᳚त् । न । विꣳ॒॒श॒त्यै । स्वाहा᳚ । नव॑विꣳशत्या॒ इति॒ नव॑ - विꣳ॒॒श॒त्यै॒ । स्वाहा᳚ । एका᳚त् । न । च॒त्वा॒रिꣳ॒॒शते᳚ । स्वाहा᳚ । नव॑चत्वारिꣳशत॒ इति॒ नव॑-च॒त्वा॒रिꣳ॒॒श॒ते॒ । स्वाहा᳚ । एका᳚त् । न । ष॒ष्ट्यै । स्वाहा᳚ । नव॑षष्ट्या॒ इति॒ नव॑-ष॒ष्ट्यै॒ । स्वाहा᳚ । एका᳚त् । न । अ॒शी॒त्यै । स्वाहा᳚ । नवा॑शीत्या॒ इति॒ नव॑ - अ॒शी॒त्यै॒ । स्वाहा᳚ । एका᳚त् । न । श॒ताय॑ । स्वाहा᳚ । श॒ताय॑ । स्वाहा᳚ । सर्व॑स्मै । स्वाहा᳚ ।  ।  42 ( 50) 

TS 7.2.13.1  
द्वाभ्या᳚म् । स्वाहा᳚ । च॒तुर्भ्य॒ इति॑ च॒तुः - भ्यः॒ । स्वाहा᳚ । ष॒ड्भ्य इति॑ षट्- भ्यः । स्वाहा᳚ । अ॒ष्टा॒भ्यः । स्वाहा᳚ । द॒शभ्य॒ इति॑ द॒श-भ्यः॒ । स्वाहा᳚ । द्वा॒द॒शभ्य॒ इति॑ द्वाद॒श - भ्यः॒ । स्वाहा᳚ । च॒तु॒र्द॒शभ्य॒ इति॑ चतुर्द॒श - भ्यः॒ । स्वाहा᳚ । षो॒ड॒शभ्य॒ इति॑ षोड॒श - भ्यः॒ । स्वाहा᳚ । अ॒ष्टा॒द॒शभ्य॒ इत्य॑ष्टाद॒श - भ्यः॒ । स्वाहा᳚ । विꣳ॒॒श॒त्यै । स्वाहा᳚ । अ॒ष्टान॑वत्या॒ इत्य॒ष्टा - न॒व॒त्यै॒ । स्वाहा᳚ । श॒ताय॑ । स्वाहा᳚ । सर्व॑स्मै । स्वाहा᳚ ।  ।  43 ( 26) 

TS 7.2.14.1  
त्रि॒भ्य इति॑ त्रि - भ्यः । स्वाहा᳚ । प॒ञ्चभ्य॒ इति॑ प॒ञ्च - भ्यः॒ । स्वाहा᳚ । स॒प्तभ्य॒ इति॑ स॒प्त-भ्यः॒ । स्वाहा᳚ । न॒वभ्य॒ इति॑ न॒व-भ्यः॒ । स्वाहा᳚ । ए॒का॒द॒शभ्य॒ इत्ये॑काद॒श - भ्यः॒ । स्वाहा᳚ । त्र॒यो॒द॒शभ्य॒ इति॑ त्रयोद॒श - भ्यः॒ । स्वाहा᳚ । प॒ञ्च॒द॒शभ्य॒ इति॑ पञ्चद॒श - भ्यः॒ । स्वाहा᳚ । स॒प्त॒द॒शभ्य॒ इति॑ सप्तद॒श - भ्यः॒ । स्वाहा᳚ । एका᳚त् । न । विꣳ॒॒श॒त्यै । स्वाहा᳚ । नव॑विꣳशत्या॒ इति॒ नव॑ - विꣳ॒॒श॒त्यै॒ । स्वाहा᳚ । एका᳚त् । न । च॒त्वा॒रिꣳ॒॒शते᳚ । स्वाहा᳚ । नव॑चत्वारिꣳशत॒ इति॒ नव॑ - च॒त्वा॒रिꣳ॒॒श॒ते॒ । स्वाहा᳚ । एका᳚त् । न । ष॒ष्ट्यै । स्वाहा᳚ । नव॑षष्ट्या॒ इति॒ नव॑ - ष॒ष्ट्यै॒ । स्वाहा᳚ । एका᳚त् । न । अ॒शी॒त्यै । स्वाहा᳚ । नवा॑शीत्या॒ इति॒ नव॑ - अ॒शी॒त्यै॒ । स्वाहा᳚ । एका᳚त् । न । श॒ताय॑ । स्वाहा᳚ । श॒ताय॑ । स्वाहा᳚ । सर्व॑स्मै । स्वाहा᳚ ।  ।  44 ( 48) 

TS 7.2.15.1  
च॒तुर्भ्य॒ इति॑ च॒तुः - भ्यः॒ । स्वाहा᳚ । अ॒ष्टा॒भ्यः । स्वाहा᳚ । द्वा॒द॒शभ्य॒ इति॑ द्वाद॒श - भ्यः॒ । स्वाहा᳚ । षो॒ड॒शभ्य॒ इति॑ षोड॒श - भ्यः॒ । स्वाहा᳚ । विꣳ॒॒श॒त्यै । स्वाहा᳚ । षण्ण॑वत्या॒ इति॒ षट्-न॒व॒त्यै॒ । स्वाहा᳚ । श॒ताय॑ । स्वाहा᳚ । सर्व॑स्मै । स्वाहा᳚ ।  ।  45 ( 16) 

TS 7.2.16.1  
प॒ञ्चभ्य॒ इति॑ प॒ञ्च - भ्यः॒ । स्वाहा᳚ । द॒शभ्य॒ इति॑ द॒श - भ्यः॒ । स्वाहा᳚ । प॒ञ्च॒द॒शभ्य॒ इति॑ पञ्चद॒श - भ्यः॒ । स्वाहा᳚ । विꣳ॒॒श॒त्यै । स्वाहा᳚ । पञ्च॑नवत्या॒ इति॒ पञ्च॑ - न॒व॒त्यै॒ । स्वाहा᳚ । श॒ताय॑ । स्वाहा᳚ । सर्व॑स्मै । स्वाहा᳚ ।  ।  46 ( 14) 

TS 7.2.17.1  
द॒शभ्य॒ इति॑ द॒श - भ्यः॒ । स्वाहा᳚ । विꣳ॒॒श॒त्यै । स्वाहा᳚ । त्रिꣳ॒॒शते᳚ । स्वाहा᳚ । च॒त्वा॒रिꣳ॒॒शते᳚ । स्वाहा᳚ । प॒ञ्चा॒शते᳚ । स्वाहा᳚ । ष॒ष्ट्यै । स्वाहा᳚ । स॒प्त॒त्यै । स्वाहा᳚ । अ॒शी॒त्यै । स्वाहा᳚ । न॒व॒त्यै । स्वाहा᳚ । श॒ताय॑ । स्वाहा᳚ । सर्व॑स्मै । स्वाहा᳚ ।  ।  47 ( 22) 

TS 7.2.18.1  
विꣳ॒॒श॒त्यै । स्वाहा᳚ । च॒त्वा॒रिꣳ॒॒शते᳚ । स्वाहा᳚ । ष॒ष्ट्यै । स्वाहा᳚ । अ॒शी॒त्यै । स्वाहा᳚ । श॒ताय॑ । स्वाहा᳚ । सर्व॑स्मै । स्वाहा᳚ ।  ।  48 ( 12) 

TS 7.2.19.1  
प॒ञ्चा॒शते᳚ । स्वाहा᳚ । श॒ताय॑ । स्वाहा᳚ । द्वाभ्या᳚म् । श॒ताभ्या᳚म् । स्वाहा᳚ । त्रि॒भ्य इति॑ त्रि - भ्यः । श॒तेभ्यः॑ । स्वाहा᳚ । च॒तुर्भ्य॒ इति॑ च॒तुः - भ्यः॒ । श॒तेभ्यः॑ । स्वाहा᳚ । प॒ञ्चभ्य॒ इति॑ प॒ञ्च-भ्यः॒ । श॒तेभ्यः॑ । स्वाहा᳚ । ष॒ड्भ्य इति॑ षट्- भ्यः । श॒तेभ्यः॑ । स्वाहा᳚ । स॒प्तभ्य॒ इति॑ स॒प्त-भ्यः॒ । श॒तेभ्यः॑ । स्वाहा᳚ । अ॒ष्टा॒भ्यः । श॒तेभ्यः॑ । स्वाहा᳚ । न॒वभ्य॒ इति॑ न॒व - भ्यः॒ । श॒तेभ्यः॑ । स्वाहा᳚ । स॒हस्रा॑य । स्वाहा᳚ । सर्व॑स्मै । स्वाहा᳚ ।  ।  49 ( 32) 

TS 7.2.20.1  
श॒ताय॑ । स्वाहा᳚ । स॒हस्रा॑य । स्वाहा᳚ । अ॒युता॑य । स्वाहा᳚ । नि॒युता॒येति॑ नि - युता॑य । स्वाहा᳚ । प्र॒युता॒येति॑ प्र - युता॑य । स्वाहा᳚ । अर्बु॑दाय । स्वाहा᳚ । न्य॑र्बुदा॒येति॒ नि - अ॒र्बु॒दा॒य॒ । स्वाहा᳚ । स॒मु॒द्राय॑ । स्वाहा᳚ । मद्ध्या॑य । स्वाहा᳚ । अन्ता॑य । स्वाहा᳚ । प॒रा॒र्द्धायेति॑ पर-अ॒र्द्धाय॑ । स्वाहा᳚ । उ॒षसे᳚ । स्वाहा᳚ । व्यु॑ष्ट्या॒ इति॒ वि - उ॒ष्ट्यै॒ । स्वाहा᳚ । उ॒दे॒ष्य॒त इत्यु॑त् - ए॒ष्य॒ते । स्वाहा᳚ । उ॒द्य॒त इत्यु॑त् - य॒ते । स्वाहा᳚ । उदि॑ता॒येत्युत् - इ॒ता॒य॒ । स्वाहा᳚ । सु॒व॒र्गायेति॑ सुवः-गाय॑ । स्वाहा᳚ । लो॒काय॑ । स्वाहा᳚ । सर्व॑स्मै । स्वाहा᳚ ।  ।  50 ( 38) 

7.3      सप्तमकाण्डे तृतीयः प्रश्नः - सत्रजातनिरूपणं
TS 7.3.1.1  
प्र॒जव॒मिति॑ प्र - जव᳚म् । वै । ए॒तेन॑ । य॒न्ति॒ । यत् । द॒श॒मम् । अहः॑ । पा॒पा॒व॒हीय॒मिति॑ पाप - अ॒व॒हीय᳚म् । वै । ए॒तेन॑ । भ॒व॒न्ति॒ । यत् । द॒श॒मम् । अहः॑ । यः । वै । प्र॒जव॒मिति॑ प्र - जव᳚म् । य॒ताम् । अप॑थेन । प्र॒ति॒पद्य॑त॒ इति॑ प्रति - पद्य॑ते । यः । स्था॒णुम् । हन्ति॑ । यः । भ्रेष᳚म् । न्येतीति॑ नि - एति॑ । सः । ही॒य॒ते॒ । सः । यः । वै । द॒श॒मे । अहन्न्॑ । अ॒वि॒वा॒क्य इत्य॑वि - वा॒क्ये । उ॒प॒ह॒न्यत॒ इत्यु॑प-ह॒न्यते᳚ । सः । ही॒य॒ते॒ । तस्मै᳚ । यः । उप॑हता॒येत्युप॑-ह॒ता॒य॒ । व्याहेति॑ वि - आह॑ । तम् । ए॒व । अ॒न्वा॒रभ्येत्य॑नु - आ॒रभ्य॑ । समिति॑ । अ॒श्ञु॒ते॒ । अथ॑ । यः । व्याहेति॑ वि - आह॑ । सः ।  1 ( 50) 

TS 7.3.1.2  
ही॒य॒ते॒ । तस्मा᳚त् । द॒श॒मे । अहन्न्॑ । अ॒वि॒वा॒क्य इत्य॑वि - वा॒क्ये । उप॑हता॒येत्युप॑ - ह॒ता॒य॒ । न । व्युच्य॒मिति॑ वि-उच्य᳚म् । अथो॒ इति॑ । खलु॑ । आ॒हुः॒ । य॒ज्ञस्य॑ । वै । समृ॑द्धे॒नेति॒ सं - ऋ॒द्धे॒न॒ । दे॒वाः । सु॒व॒र्गमिति॑ सुवः - गम् । लो॒कम् । आ॒य॒न्न् । य॒ज्ञस्य॑ । व्यृ॑द्धे॒नेति॒ वि - ऋ॒द्धे॒न॒ । असु॑रान् । परेति॑ । अ॒भा॒व॒य॒न्न् । इति॑ । यत् । खलु॑ । वै । य॒ज्ञस्य॑ । समृ॑द्ध॒मिति॒ सं - ऋ॒द्ध॒म् । तत् । यज॑मानस्य । यत् । व्यृ॑द्ध॒मिति॒ वि-ऋ॒द्ध॒म् । तत् । भ्रातृ॑व्यस्य । सः । यः । वै । द॒श॒मे । अहन्न्॑ । अ॒वि॒वा॒क्य इत्य॑वि - वा॒क्ये । उ॒प॒ह॒न्यत॒ इत्यु॑प - ह॒न्यते᳚ । सः । ए॒व । अतीति॑ । रे॒च॒य॒ति॒ । ते । ये । बाह्याः᳚ । दृ॒शी॒कवः॑ ।  2 ( 50) 

TS 7.3.1.3  
स्युः । ते । वीति॑ । ब्रू॒युः॒ । यदि॑ । तत्र॑ । न । वि॒न्देयुः॑ । अ॒न्त॒स्स॒द॒सादित्य॑न्तः - स॒द॒सात् । व्युच्य॒मिति॑ वि - उच्य᳚म् । यदि॑ । तत्र॑ । न । वि॒न्देयुः॑ । गृ॒हप॑ति॒नेति॑ गृ॒ह - प॒ति॒ना॒ । व्युच्य॒मिति॑ वि- उच्य᳚म् । तत् । व्युच्य॒मिति॑ वि - उच्य᳚म् । ए॒व । अथ॑ । वै । ए॒तत् । स॒र्प॒रा॒ज्ञिया॒ इति॑ सर्प - रा॒ज्ञियाः᳚ । ऋ॒ग्भिरित्यृ॑क् - भिः । स्तु॒व॒न्ति॒ । इ॒यम् । वै । सर्प॑तः । राज्ञी᳚ । यत् । वै । अ॒स्याम् । किम् । च॒ । अर्च॑न्ति । यत् । आ॒नृ॒चुः । तेन॑ । इ॒यम् । स॒र्प॒रा॒ज्ञीति॑ सर्प-रा॒ज्ञी । ते । यत् । ए॒व । किम् । च॒ । वा॒चा । आ॒नृ॒चुः । यत् । अ॒तोधि॑ । अ॒र्चि॒तारः॑ ।  3 ( 50) 

TS 7.3.1.4  
तत् । उ॒भय᳚म् । आ॒प्त्वा । अ॒व॒रुद्ध्येत्य॑व - रुद्ध्य॑ । उदिति॑ । ति॒ष्ठा॒म॒ । इति॑ । ताभिः॑ । मन॑सा । स्तु॒व॒ते॒ । न । वै । इ॒माम् । अ॒श्व॒र॒थ इत्य॑श्व - र॒थः । न । अ॒श्व॒त॒री॒र॒थ इत्य॑श्वतरी - र॒थः । स॒द्यः । पर्या᳚प्तु॒मिति॒ परि॑-आ॒प्तु॒म् । अ॒र्.॒ह॒ति॒ । मनः॑ । वै । इ॒माम् । स॒द्यः । पर्या᳚प्तु॒मिति॒ परि॑ - आ॒प्तु॒म् । अ॒र्.॒ह॒ति॒ । मनः॑ । परि॑भवितु॒मिति॒ परि॑-भ॒वि॒तु॒म् । अथ॑ । ब्रह्म॑ । व॒द॒न्ति॒ । परि॑मिता॒ इति॒ परि॑-मि॒ताः॒ । वै । ऋचः॑ । परि॑मिता॒नीति॒ परि॑ - मि॒ता॒नि॒ । सामा॑नि । परि॑मिता॒नीति॒ परि॑ - मि॒ता॒नि॒ । यजूꣳ॑षि । अथ॑ । ए॒तस्य॑ । ए॒व । अन्तः॑ । न । अ॒स्ति॒ । यत् । ब्रह्म॑ । तत् । प्र॒ति॒गृ॒ण॒त इति॑ प्रति - गृ॒ण॒ते । एति॑ । च॒क्षी॒त॒ । सः ( ) । प्र॒ति॒ग॒र इति॑ प्रति - ग॒रः ।  ।  4 ( 51) 

TS 7.3.2.1  
ब्र॒ह्म॒वा॒दिन॒ इति॑ ब्रह्म - वा॒दिनः॑ । व॒द॒न्ति॒ । किम् । द्वा॒द॒शा॒हस्येति॑ द्वादश - अ॒हस्य॑ । प्र॒थ॒मेन॑ । अह्ना᳚ । ऋ॒त्विजा᳚म् । यज॑मानः । वृ॒ङ्क्ते॒ । इति॑ । तेजः॑ । इ॒न्द्रि॒यम् । इति॑ । किम् । द्वि॒तीये॑न । इति॑ । प्रा॒णानिति॑ प्र - अ॒नान् । अ॒न्नाद्य॒मित्य॑न्न - अद्य᳚म् । इति॑ । किम् । तृ॒तीये॑न । इति॑ । त्रीन् । इ॒मान् । लो॒कान् । इति॑ । किम् । च॒तु॒र्त्थेन॑ । इति॑ । चतु॑ष्पद॒ इति॒ चतुः॑-प॒दः॒ । प॒शून् । इति॑ । किम् । प॒ञ्च॒मेन॑ । इति॑ । पञ्चा᳚क्षरा॒मिति॒ पञ्च॑ - अ॒क्ष॒रा॒म् । प॒ङ्क्तिम् । इति॑ । किम् । ष॒ष्ठेन॑ । इति॑ । षट् । ऋ॒तून् । इति॑ । किम् । स॒प्त॒मेन॑ । इति॑ । स॒प्तप॑दा॒मिति॑ स॒प्त - प॒दा॒म् । शक्व॑रीम् । इति॑ ।  5 ( 50) 

TS 7.3.2.2  
किम् । अ॒ष्ट॒मेन॑ । इति॑ । अ॒ष्टाक्ष॑रा॒मित्य॒ष्टा - अ॒क्ष॒रा॒म् । गा॒य॒त्रीम् । इति॑ । किम् । न॒व॒मेन॑ । इति॑ । त्रि॒वृत॒मिति॑ त्रि - वृत᳚म् । स्तोम᳚म् । इति॑ । किम् । द॒श॒मेन॑ । इति॑ । दशा᳚क्षरा॒मिति॒ दश॑ - अ॒क्ष॒रा॒म् । वि॒राज॒मिति॑ वि - राज᳚म् । इति॑ । किम् । ए॒का॒द॒शेन॑ । इति॑ । एका॑दशाक्षरा॒मित्येका॑दश - अ॒क्ष॒रा॒म् । त्रि॒ष्टुभ᳚म् । इति॑ । किम् । द्वा॒द॒शेन॑ । इति॑ । द्वाद॑शाक्षरा॒मिति॒ द्वाद॑श - अ॒क्ष॒रा॒म् । जग॑तीम् । इति॑ । ए॒ताव॑त् । वै । अ॒स्ति॒ । याव॑त् । ए॒तत् । याव॑त् । ए॒व । अस्ति॑ । तत् । ए॒षा॒म् । वृ॒ङ्क्ते॒ ।  ।  6 ( 41) 

TS 7.3.3.1  
ए॒षः । वै । आ॒प्तः । द्वा॒द॒शा॒ह इति॑ द्वादश - अ॒हः । यत् । त्र॒यो॒द॒श॒रा॒त्र इति॑ त्रयोदश - रा॒त्रः । स॒मा॒नम् । हि । ए॒तत् । अहः॑ । यत् । प्रा॒य॒णीय॒ इति॑ प्र - अ॒य॒नीयः॑ । च॒ । उ॒द॒य॒नीय॒ इत्यु॑त् - अ॒य॒नीयः॑ । च॒ । त्र्य॑तिरात्र॒ इति॒ त्रि - अ॒ति॒रा॒त्रः॒ । भ॒व॒ति॒ । त्रयः॑ । इ॒मे । लो॒काः । ए॒षाम् । लो॒काना᳚म् । आप्त्यै᳚ । प्रा॒ण इति॑ प्र - अ॒नः । वै । प्र॒थ॒मः । अ॒ति॒रा॒त्र इत्य॑ति - रा॒त्रः । व्या॒न इति॑ वि - अ॒नः । द्वि॒तीयः॑ । अ॒पा॒न इत्य॑प-अ॒नः । तृ॒तीयः॑ । प्रा॒णा॒पा॒नो॒दा॒नेष्विति॑ प्राणापान - उ॒दा॒नेषु॑ । ए॒व । अ॒न्नाद्य॒ इत्य॑न्न - अद्ये᳚ । प्रतीति॑ । ति॒ष्ठ॒न्ति॒ । सर्व᳚म् । आयुः॑ । य॒न्ति॒ । ये । ए॒वम् । वि॒द्वाꣳसः॑ । त्र॒यो॒द॒श॒रा॒त्रमिति॑ त्रयोदश - रा॒त्रम् । आस॑ते । तत् । आ॒हुः॒ । वाक् । वै । ए॒षा । वित॒तेति॒ वि - त॒ता॒ ।  7 ( 50) 

TS 7.3.3.2  
यत् । द्वा॒द॒शा॒ह इति॑ द्वादश - अ॒हः । ताम् । वीति॑ । छि॒न्द्युः॒ । यत् । मद्ध्ये᳚ । अ॒ति॒रा॒त्रमित्य॑ति-रा॒त्रम् । कु॒र्युः । उ॒प॒दासु॒केत्यु॑प-दासु॑का । गृ॒हप॑ते॒रिति॑ गृ॒ह - प॒तेः॒ । वाक् । स्या॒त् । उ॒परि॑ष्टात् । छ॒न्दो॒माना॒मिति॑ छन्दः - माना᳚म् । म॒हा॒व्र॒तमिति॑ महा - व्र॒तम् । कु॒र्व॒न्ति॒ । सन्त॑ता॒मिति॒ सं-त॒ता॒म् । ए॒व । वाच᳚म् । अवेति॑ । रु॒न्ध॒ते॒ । अनु॑पदासु॒केत्यनु॑प - दा॒सु॒का॒ । गृ॒हप॑ते॒रिति॑ गृ॒ह - प॒तेः॒ । वाक् । भ॒व॒ति॒ । प॒शवः॑ । वै । छ॒न्दो॒मा इति॑ छन्दः - माः । अन्न᳚म् । म॒हा॒व्र॒तमिति॑ महा - व्र॒तम् । यत् । उ॒परि॑ष्टात् । छ॒न्दो॒माना॒मिति॑ छन्दः - माना᳚म् । म॒हा॒व्र॒तमिति॑ महा - व्र॒तम् । कु॒र्वन्ति॑ । प॒शुषु॑ । च॒ । ए॒व । अ॒न्नाद्य॒ इत्य॑न्न - अद्ये᳚ । च॒ । प्रतीति॑ । ति॒ष्ठ॒न्ति॒ ।  ।  8 ( 43) 

TS 7.3.4.1  
आ॒दि॒त्याः । अ॒का॒म॒य॒न्त॒ । उ॒भयोः᳚ । लो॒कयोः᳚ । ऋ॒द्ध्नु॒या॒म॒ । इति॑ । ते । ए॒तम् । च॒तु॒र्द॒श॒रा॒त्रमिति॑ चतुर्दश - रा॒त्रम् । अ॒प॒श्य॒न्न् । तम् । एति॑ । अ॒ह॒र॒न्न् । तेन॑ । अ॒य॒ज॒न्त॒ । ततः॑ । वै । ते । उ॒भयोः᳚ । लो॒कयोः᳚ । आ॒र्द्ध्नु॒व॒न्न् । अ॒स्मिन्न् । च॒ । अ॒मुष्मिन्न्॑ । च॒ । ये । ए॒वम् । वि॒द्वाꣳसः॑ । च॒तु॒र्द॒श॒रा॒त्रमिति॑ चतुर्दश - रा॒त्रम् । आस॑ते । उ॒भयोः᳚ । ए॒व । लो॒कयोः᳚ । ऋ॒द्ध्नु॒व॒न्ति॒ । अ॒स्मिन्न् । च॒ । अ॒मुष्मिन्न्॑ । च॒ । च॒तु॒र्द॒श॒रा॒त्र इति॑ चतुर्दश - रा॒त्रः । भ॒व॒ति॒ । स॒प्त । ग्रा॒म्याः । ओष॑धयः । स॒प्त । आ॒र॒ण्याः । उ॒भयी॑षाम् । अव॑रुद्ध्या॒ इत्यव॑-रु॒द्ध्यै॒ । यत् । प॒रा॒चीना॑नि । पृ॒ष्ठानि॑ ।  9 ( 50) 

TS 7.3.4.2  
भव॑न्ति । अ॒मुम् । ए॒व । तैः । लो॒कम् । अ॒भीति॑ । ज॒य॒न्ति॒ । यत् । प्र॒ती॒चीना॑नि । पृ॒ष्ठानि॑ । भव॑न्ति । इ॒मम् । ए॒व । तैः । लो॒कम् । अ॒भीति॑ । ज॒य॒न्ति॒ । त्र॒य॒स्त्रिꣳ॒॒शाविति॑ त्रयः - त्रिꣳ॒॒शौ । म॒द्ध्य॒तः । स्तोमौ᳚ । भ॒व॒तः॒ । साम्रा᳚ज्य॒मिति॒ सां - रा॒ज्य॒म् । ए॒व । ग॒च्छ॒न्ति॒ । अ॒धि॒रा॒जावित्य॑धि - रा॒जौ । भ॒व॒तः॒ । अ॒धि॒रा॒जा इत्य॑धि - रा॒जाः । ए॒व । स॒मा॒नाना᳚म् । भ॒व॒न्ति॒ । अ॒ति॒रा॒त्रावित्य॑ति - रा॒त्रौ । अ॒भितः॑ । भ॒व॒तः॒ । परि॑गृहीत्या॒ इति॒ परि॑ - गृ॒ही॒त्यै॒ ।  ।  10 ( 34) 

TS 7.3.5.1  
प्र॒जाप॑ति॒रिति॑ प्र॒जा - प॒तिः॒ । सु॒व॒र्गमिति॑ सुवः - गम् । लो॒कम् । ऐ॒त् । तम् । दे॒वाः । अन्विति॑ । आ॒य॒न्न् । तान् । आ॒दि॒त्याः । च॒ । प॒शवः॑ । च॒ । अन्विति॑ । आ॒य॒न्न् । ते । दे॒वाः । अ॒ब्रु॒व॒न्न् । यान् । प॒शून् । उ॒पाजी॑वि॒ष्मेत्यु॑प - अजी॑विष्म । ते । इ॒मे । अ॒न्वाग्म॒न्नित्य॑नु-आग्मन्न्॑ । इति॑ । तेभ्यः॑ । ए॒तम् । च॒तु॒र्द॒श॒रा॒त्रमिति॑ चतुर्दश-रा॒त्रम् । प्रतीति॑ । औ॒ह॒न्न् । ते । आ॒दि॒त्याः । पृ॒ष्ठैः । सु॒व॒र्गमिति॑ सुवः - गम् । लो॒कम् । एति॑ । अ॒रो॒ह॒न्न् । त्र्य॒हाभ्या॒मिति॑ त्रि - अ॒हाभ्या᳚म् । अ॒स्मिन्न् । लो॒के । प॒शून् । प्रतीति॑ । औ॒ह॒न्न् । पृ॒ष्ठैः । आ॒दि॒त्याः । अ॒मुष्मिन्न्॑ । लो॒के । आर्द्ध्नु॑वन्न् । त्र्य॒हाभ्या॒मिति॑ त्रि - अ॒हाभ्या᳚म् । अ॒स्मिन्न् ।  11 ( 50) 

TS 7.3.5.2  
लो॒के । प॒शवः॑ । ये । ए॒वम् । वि॒द्वाꣳसः॑ । च॒तु॒र्द॒श॒रा॒त्रमिति॑ चतुर्दश - रा॒त्रम् । आस॑ते । उ॒भयोः᳚ । ए॒व । लो॒कयोः᳚ । ऋ॒द्ध्नु॒व॒न्ति॒ । अ॒स्मिन्न् । च॒ । अ॒मुष्मिन्न्॑ । च॒ । पृ॒ष्ठैः । ए॒व । अ॒मुष्मिन्न्॑ । लो॒के । ऋ॒द्ध्नु॒वन्ति॑ । त्र्य॒हाभ्या॒मिति॑ त्रि - अ॒हाभ्या᳚म् । अ॒स्मिन्न् । लो॒के । ज्योतिः॑ । गौः । आयुः॑ । इति॑ । त्र्य॒ह इति॑ त्रि-अ॒हः । भ॒व॒ति॒ । इ॒यम् । वाव । ज्योतिः॑ । अ॒न्तरि॑क्षम् । गौः । अ॒सौ । आयुः॑ । इ॒मान् । ए॒व । लो॒कान् । अ॒भ्यारो॑ह॒न्तीत्य॑भि - आरो॑हन्ति । यत् । अ॒न्यतः॑ । पृ॒ष्ठानि॑ । स्युः । विवि॑वध॒मिति॒ वि-वि॒व॒ध॒म् । स्या॒त् । मद्ध्ये᳚ । पृ॒ष्ठानि॑ । भ॒व॒न्ति॒ । स॒वि॒व॒ध॒त्वायेति॑ सविवध - त्वाय॑ ।  12 ( 50) 

TS 7.3.5.3  
ओजः॑ । वै । वी॒र्य᳚म् । पृ॒ष्ठानि॑ । ओजः॑ । ए॒व । वी॒र्य᳚म् । म॒द्ध्य॒तः । द॒ध॒ते॒ । बृ॒ह॒द्र॒थ॒न्त॒राभ्या॒मिति॑ बृहत् - र॒थ॒न्त॒राभ्या᳚म् । य॒न्ति॒ । इ॒यम् । वाव । र॒थ॒न्त॒रमिति॑ रथं - त॒रम् । अ॒सौ । बृ॒हत् । आ॒भ्याम् । ए॒व । य॒न्ति॒ । अथो॒ इति॑ । अ॒नयोः᳚ । ए॒व । प्रतीति॑ । ति॒ष्ठ॒न्ति॒ । ए॒ते इति॑ । वै । य॒ज्ञस्य॑ । अ॒ञ्ज॒साय॑नी॒ इत्य॑ञ्जसा - अय॑नी । स्रु॒ती इति॑ । ताभ्या᳚म् । ए॒व । सु॒व॒र्गमिति॑ सुवः - गम् । लो॒कम् । य॒न्ति॒ । परा᳚ञ्चः । वै । ए॒ते । सु॒व॒र्गमिति॑ सुवः - गम् । लो॒कम् । अ॒भ्यारो॑ह॒न्तीत्य॑भि - आरो॑हन्ति । ये । प॒रा॒चीना॑नि । पृ॒ष्ठानि॑ । उ॒प॒यन्तीत्यु॑प - यन्ति॑ । प्र॒त्यङ् । त्र्य॒ह इति॑ त्रि - अ॒हः । भ॒व॒ति॒ । प्र॒त्यव॑रूढ्या॒ इति॑ प्रति - अव॑रूढ्यै । अथो॒ इति॑ । प्रति॑ष्ठित्या॒ इति॒ प्रति॑-स्थि॒त्यै॒ ( ) । उ॒भयोः᳚ । लो॒कयोः᳚ । ऋ॒द्ध्वा । उदिति॑ । ति॒ष्ठ॒न्ति॒ । चतु॑र्द॒शेति॒ चतुः॑ - द॒श॒ । ए॒ताः । तासा᳚म् । याः । दश॑ । दशा᳚क्ष॒रेति॒ दश॑ - अ॒क्ष॒रा॒ । वि॒राडिति॑ वि - राट् । अन्न᳚म् । वि॒राडिति॑ वि - राट् । वि॒राजेति॑ वि - राजा᳚ । ए॒व । अ॒न्नाद्य॒मित्य॑न्न - अद्य᳚म् । अवेति॑ । रु॒न्ध॒ते॒ । याः । चत॑स्रः । चत॑स्रः । दिशः॑ । दि॒क्षु । ए॒व । प्रतीति॑ । ति॒ष्ठ॒न्ति॒ । अ॒ति॒रा॒त्रावित्य॑ति - रा॒त्रौ । अ॒भितः॑ । भ॒व॒तः॒ । परि॑गृहीत्या॒ इति॒ परि॑ - गृ॒ही॒त्यै॒ ।  ।  13 ( 81) 

TS 7.3.6.1  
इन्द्रः॑ । वै । स॒दृङ्ङिति॑ स - दृङ् । दे॒वता॑भिः । आ॒सी॒त् । सः । न । व्या॒वृत॒मिति॑ वि - आ॒वृत᳚म् । अ॒ग॒च्छ॒त् । सः । प्र॒जाप॑ति॒मिति॑ प्र॒जा - प॒ति॒म् । उपेति॑ । अ॒धा॒व॒त् । तस्मै᳚ । ए॒तम् । प॒ञ्च॒द॒श॒रा॒त्रमिति॑ पञ्चदश-रा॒त्रम् । प्रेति॑ । अ॒य॒च्छ॒त् । तम् । एति॑ । अ॒ह॒र॒त् । तेन॑ । अ॒य॒ज॒त॒ । ततः॑ । वै । सः । अ॒न्याभिः॑ । दे॒वता॑भिः । व्या॒वृत॒मिति॑ वि - आ॒वृत᳚म् । अ॒ग॒च्छ॒त् । ये । ए॒वम् । वि॒द्वाꣳसः॑ । प॒ञ्च॒द॒श॒रा॒त्रमिति॑ पञ्चदश - रा॒त्रम् । आस॑ते । व्या॒वृत॒मिति॑ वि - आ॒वृत᳚म् । ए॒व । पा॒प्मना᳚ । भ्रातृ॑व्येण । ग॒च्छ॒न्ति॒ । ज्योतिः॑ । गौः । आयुः॑ । इति॑ । त्र्य॒ह इति॑ त्रि - अ॒हः । भ॒व॒ति॒ । इ॒यम् । वाव । ज्योतिः॑ । अ॒न्तरि॑क्षम् ।  14 ( 50) 

TS 7.3.6.2  
गौः । अ॒सौ । आयुः॑ । ए॒षु । ए॒व । लो॒केषु॑ । प्रतीति॑ । ति॒ष्ठ॒न्ति॒ । अस॑त्रम् । वै । ए॒तत् । यत् । अ॒छ॒न्दो॒ममित्य॑छन्दः - मम् । यत् । छ॒न्दो॒मा इति॑ छन्दः - माः । भव॑न्ति । तेन॑ । स॒त्रम् । दे॒वताः᳚ । ए॒व । पृ॒ष्ठैः । अवेति॑ । रु॒न्ध॒ते॒ । प॒शून् । छ॒न्दो॒मैरिति॑ छन्दः-मैः । ओजः॑ । वै । वी॒र्य᳚म् । पृ॒ष्ठानि॑ । प॒शवः॑ । छ॒न्दो॒मा इति॑ छन्दः - माः । ओज॑सि । ए॒व । वी॒र्ये᳚ । प॒शुषु॑ । प्रतीति॑ । ति॒ष्ठ॒न्ति॒ । प॒ञ्च॒द॒श॒रा॒त्र इति॑ पञ्चदश - रा॒त्रः । भ॒व॒ति॒ । प॒ञ्च॒द॒श इति॑ पञ्च - द॒शः । वज्रः॑ । वज्र᳚म् । ए॒व । भ्रातृ॑व्येभ्यः । प्रेति॑ । ह॒र॒न्ति॒ । अ॒ति॒रा॒त्रावित्य॑ति - रा॒त्रौ । अ॒भितः॑ । भ॒व॒तः॒ । इ॒न्द्रि॒यस्य॑ ( ) । परि॑गृहीत्या॒ इति॒ परि॑ - गृ॒ही॒त्यै॒ ।  ।  15 ( 51) 

TS 7.3.7.1  
इन्द्रः॑ । वै । शि॒थि॒लः । इ॒व॒ । अप्र॑तिष्ठित॒ इत्यप्र॑ति - स्थि॒तः॒ । आ॒सी॒त् । सः । असु॑रेभ्यः । अ॒बि॒भे॒त् । सः । प्र॒जाप॑ति॒मिति॑ प्र॒जा - प॒ति॒म् । उपेति॑ । अ॒धा॒व॒त् । तस्मै᳚ । ए॒तम् । प॒ञ्च॒द॒श॒रा॒त्रमिति॑ पञ्चदश - रा॒त्रम् । वज्र᳚म् । प्रेति॑ । अ॒य॒च्छ॒त् । तेन॑ । असु॑रान् । प॒रा॒भाव्येति॑ परा - भाव्य॑ । वि॒जित्येति॑ वि-जित्य॑ । श्रिय᳚म् । अ॒ग॒च्छ॒त् । अ॒ग्नि॒ष्टुतेत्य॑ग्नि - स्तुता᳚ । पा॒प्मान᳚म् । निरिति॑ । अ॒द॒ह॒त॒ । प॒ञ्च॒द॒श॒रा॒त्रेणेति॑ पञ्चदश - रा॒त्रेण॑ । ओजः॑ । बल᳚म् । इ॒न्द्रि॒यम् । वी॒र्य᳚म् । आ॒त्मन्न् । अ॒ध॒त्त॒ । ये । ए॒वम् । वि॒द्वाꣳसः॑ । प॒ञ्च॒द॒श॒रा॒त्रमिति॑ पञ्चदश - रा॒त्रम् । आस॑ते । भ्रातृ॑व्यान् । ए॒व । प॒रा॒भाव्येति॑ परा - भाव्य॑ । वि॒जित्येति॑ वि - जित्य॑ । श्रिय᳚म् । ग॒च्छ॒न्ति॒ । अ॒ग्नि॒ष्टुतेत्य॑ग्नि - स्तुता᳚ । पा॒प्मान᳚म् । निरिति॑ ।  16 ( 50) 

TS 7.3.7.2  
द॒ह॒न्ते॒ । प॒ञ्च॒द॒श॒रा॒त्रेणेति॑ पञ्चदश - रा॒त्रेण॑ । ओजः॑ । बल᳚म् । इ॒न्द्रि॒यम् । वी॒र्य᳚म् । आ॒त्मन्न् । द॒ध॒ते॒ । ए॒ताः । ए॒व । प॒श॒व्याः᳚ । पञ्च॑द॒शेति॒ पञ्च॑ - द॒श॒ । वै । अ॒र्द्ध॒मा॒सस्येत्य॑र्द्ध - मा॒सस्य॑ । रात्र॑यः । अ॒र्द्ध॒मा॒स॒श इत्य॑र्द्धमास - शः । सं॒ॅव॒थ्स॒र इति॑ सं-व॒थ्स॒रः । आ॒प्य॒ते॒ । सं॒ॅव॒थ्स॒रमिति॑ सं-व॒थ्स॒रम् । प॒शवः॑ । अनु॑ । प्रेति॑ । जा॒य॒न्ते॒ । तस्मा᳚त् । प॒श॒व्याः᳚ । ए॒ताः । ए॒व । सु॒व॒र्ग्या॑ इति॑ सुवः - ग्याः᳚ । पञ्च॑द॒शेति॒ पञ्च॑ - द॒श॒ । वै । अ॒र्द्ध॒मा॒सस्येत्य॑र्द्ध -मा॒सस्य॑ । रात्र॑यः । अ॒र्द्ध॒मा॒स॒श इत्य॑र्द्धमास - शः । सं॒ॅव॒थ्स॒र इति॑ सं - व॒थ्स॒रः । आ॒प्य॒ते॒ । सं॒ॅव॒थ्स॒र इति॑ सं - व॒थ्स॒रः । सु॒व॒र्ग इति॑ सुवः - गः । लो॒कः । तस्मा᳚त् । सु॒व॒र्ग्या॑ इति॑ सुवः - ग्याः᳚ । ज्योतिः॑ । गौः । आयुः॑ । इति॑ । त्र्य॒ह इति॑ त्रि - अ॒हः । भ॒व॒ति॒ । इ॒यम् । वाव । ज्योतिः॑ । अ॒न्तरि॑क्षम् ।  17 ( 50) 

TS 7.3.7.3  
गौः । अ॒सौ । आयुः॑ । इ॒मान् । ए॒व । लो॒कान् । अ॒भ्यारो॑ह॒न्तीत्य॑भि - आरो॑हन्ति । यत् । अ॒न्यतः॑ । पृ॒ष्ठानि॑ । स्युः । विवि॑वध॒मिति॒ वि - वि॒व॒ध॒म् । स्या॒त् । मद्ध्ये᳚ । पृ॒ष्ठानि॑ । भ॒व॒न्ति॒ । स॒वि॒व॒ध॒त्वायेति॑ सविवध - त्वाय॑ । ओजः॑ । वै । वी॒र्य᳚म् । पृ॒ष्ठानि॑ । ओजः॑ । ए॒व । वी॒र्य᳚म् । म॒द्ध्य॒तः । द॒ध॒ते॒ । बृ॒ह॒द्र॒थ॒न्त॒राभ्या॒मिति॑ बृहत्-र॒थ॒न्त॒राभ्या᳚म् । य॒न्ति॒ । इ॒यम् । वाव । र॒थ॒न्त॒रमिति॑ रथं - त॒रम् । अ॒सौ । बृ॒हत् । आ॒भ्याम् । ए॒व । य॒न्ति॒ । अथो॒ इति॑ । अ॒नयोः᳚ । ए॒व । प्रतीति॑ । ति॒ष्ठ॒न्ति॒ । ए॒ते इति॑ । वै । य॒ज्ञस्य॑ । अ॒ञ्ज॒साय॑नी॒ इत्य॑ञ्जसा-अय॑नी । स्रु॒ती इति॑ । ताभ्या᳚म् । ए॒व । सु॒व॒र्गमिति॑ सुवः - गम् । लो॒कम् ।  18 ( 50) 

TS 7.3.7.4  
य॒न्ति॒ । परा᳚ञ्चः । वै । ए॒ते । सु॒व॒र्गमिति॑ सुवः - गम् । लो॒कम् । अ॒भ्यारो॑ह॒न्तीत्य॑भि - आरो॑हन्ति । ये । प॒रा॒चीना॑नि । पृ॒ष्ठानि॑ । उ॒प॒यन्तीत्यु॑प - यन्ति॑ । प्र॒त्यङ् । त्र्य॒ह इति॑ त्रि - अ॒हः । भ॒व॒ति॒ । प्र॒त्यव॑रूढ्या॒ इति॑ प्रति - अव॑रूढ्यै । अथो॒ इति॑ । प्रति॑ष्ठित्या॒ इति॒ प्रति॑ - स्थि॒त्यै॒ । उ॒भयोः᳚ । लो॒कयोः᳚ । ऋ॒द्ध्वा । उदिति॑ । ति॒ष्ठ॒न्ति॒ । पञ्च॑द॒शेति॒ पञ्च॑ - द॒श॒ । ए॒ताः । तासा᳚म् । याः । दश॑ । दशा᳚क्ष॒रेति॒ दश॑ - अ॒क्ष॒रा॒ । वि॒राडिति॑ वि - राट् । अन्न᳚म् । वि॒राडिति॑ वि - राट् । वि॒राजेति॑ वि - राजा᳚ । ए॒व । अ॒न्नाद्य॒मित्य॑न्न - अद्य᳚म् । अवेति॑ । रु॒न्ध॒ते॒ । याः । पञ्च॑ । पञ्च॑ । दिशः॑ । दि॒क्षु । ए॒व । प्रतीति॑ । ति॒ष्ठ॒न्ति॒ । अ॒ति॒रा॒त्रावित्य॑ति - रा॒त्रौ । अ॒भितः॑ । भ॒व॒तः॒ । इ॒न्द्रि॒यस्य॑ । वी॒र्य॑स्य । प्र॒जाया॒ इति॑ प्र - जायै᳚ ( ) । प॒शू॒नाम् । परि॑गृहीत्या॒ इति॒ परि॑ - गृ॒ही॒त्यै॒ ।  ।  19 ( 52) 

TS 7.3.8.1  
प्र॒जाप॑ति॒रिति॑ प्र॒जा - प॒तिः॒ । अ॒का॒म॒य॒त॒ । अ॒न्ना॒द इत्य॑न्न - अ॒दः । स्या॒म् । इति॑ । सः । ए॒तम् । स॒प्त॒द॒श॒रा॒त्रमिति॑ सप्तदश - रा॒त्रम् । अ॒प॒श्य॒त् । तम् । एति॑ । अ॒ह॒र॒त् । तेन॑ । अ॒य॒ज॒त॒ । ततः॑ । वै । सः । अ॒न्ना॒द इत्य॑न्न - अ॒दः । अ॒भ॒व॒त् । ये । ए॒वम् । वि॒द्वाꣳसः॑ । स॒प्त॒द॒श॒रा॒त्रमिति॑ सप्तदश-रा॒त्रम् । आस॑ते । अ॒न्ना॒दा इत्य॑न्न-अ॒दाः । ए॒व । भ॒व॒न्ति॒ । प॒ञ्चा॒ह इति॑ पञ्च - अ॒हः । भ॒व॒ति॒ । पञ्च॑ । वै । ऋ॒तवः॑ । सं॒ॅव॒थ्स॒र इति॑ सं - व॒थ्स॒रः । ऋ॒तुषु॑ । ए॒व । सं॒ॅव॒थ्स॒र इति॑ सं - व॒थ्स॒रे । प्रतीति॑ । ति॒ष्ठ॒न्ति॒ । अथा॒ इति॑ । पञ्चा᳚क्ष॒रेति॒ पञ्च॑ - अ॒क्ष॒रा॒ । प॒ङ्क्तिः । पाङ्क्तः॑ । य॒ज्ञः । य॒ज्ञम् । ए॒व । अवेति॑ । रु॒न्ध॒ते॒ । अस॑त्रम् । वै । ए॒तत् ।  20 ( 50) 

TS 7.3.8.2  
यत् । अ॒छ॒न्दो॒ममित्य॑छन्दः-मम् । यत् । छ॒न्दो॒मा इति॑ छन्दः - माः । भव॑न्ति । तेन॑ । स॒त्रम् । दे॒वताः᳚ । ए॒व । पृ॒ष्ठैः । अवेति॑ । रु॒न्ध॒ते॒ । प॒शून् । छ॒न्दो॒मैरिति॑ छन्दः - मैः । ओजः॑ । वै । वी॒र्य᳚म् । पृ॒ष्ठानि॑ । प॒शवः॑ । छ॒न्दो॒मा इति॑ छन्दः - माः । ओज॑सि । ए॒व । वी॒र्ये᳚ । प॒शुषु॑ । प्रतीति॑ । ति॒ष्ठ॒न्ति॒ । स॒प्त॒द॒श॒रा॒त्र इति॑ सप्तदश - रा॒त्रः । भ॒व॒ति॒ । स॒प्त॒द॒श इति॑ सप्त - द॒शः । प्र॒जाप॑ति॒रिति॑ प्र॒जा-प॒तिः॒ । प्र॒जाप॑ते॒रिति॑ प्र॒जा - प॒तेः॒ । आप्त्यै᳚ । अ॒ति॒रा॒त्रावित्य॑ति - रा॒त्रौ । अ॒भितः॑ । भ॒व॒तः॒ । अ॒न्नाद्य॒स्येत्य॑न्न - अद्य॑स्य । परि॑गृहीत्या॒ इति॒ परि॑ - गृ॒ही॒त्यै॒ ।  ।  21 ( 37) 

TS 7.3.9.1  
सा । वि॒राडिति॑ वि - राट् । वि॒क्रम्येति॑ वि - क्रम्य॑ । अ॒ति॒ष्ठ॒त् । ब्रह्म॑णा । दे॒वेषु॑ । अन्ने॑न । असु॑रेषु । ते । दे॒वाः । अ॒का॒म॒य॒न्त॒ । उ॒भय᳚म् । समिति॑ । वृ॒ञ्जी॒म॒हि॒ । ब्रह्म॑ । च॒ । अन्न᳚म् । च॒ । इति॑ । ते । ए॒ताः । विꣳ॒॒श॒तिम् । रात्रीः᳚ । अ॒प॒श्य॒न्न् । ततः॑ । वै । ते । उ॒भय᳚म् । समिति॑ । अ॒वृ॒ञ्ज॒त॒ । ब्रह्म॑ । च॒ । अन्न᳚म् । च॒ । ब्र॒ह्म॒व॒र्च॒सिन॒ इति॑ ब्रह्म - व॒र्च॒सिनः॑ । अ॒न्ना॒दा इत्य॑न्न - अ॒दाः । अ॒भ॒व॒न्न् । ये । ए॒वम् । वि॒द्वाꣳसः॑ । ए॒ताः । आस॑ते । उ॒भय᳚म् । ए॒व । समिति॑ । वृ॒ञ्ज॒ते॒ । ब्रह्म॑ । च॒ । अन्न᳚म् । च॒ ।  22 ( 50) 

TS 7.3.9.2  
ब्र॒ह्म॒व॒र्च॒सिन॒ इति॑ ब्रह्म - व॒र्च॒सिनः॑ । अ॒न्ना॒दा इत्य॑न्न - अ॒दाः । भ॒व॒न्ति॒ । द्वे इति॑ । वै । ए॒ते इति॑ । वि॒राजा॒विति॑ वि-राजौ᳚ । तयोः᳚ । ए॒व । नाना᳚ । प्रतीति॑ । ति॒ष्ठ॒न्ति॒ । विꣳ॒॒शः । वै । पुरु॑षः । दश॑ । हस्त्याः᳚ । अ॒ङ्गुल॑यः । दश॑ । पद्याः᳚ । यावान्॑ । ए॒व । पुरु॑षः । तम् । आ॒प्त्वा । उदिति॑ । ति॒ष्ठ॒न्ति॒ । ज्योतिः॑ । गौः । आयुः॑ । इति॑ । त्र्य॒हा इति॑ त्रि - अ॒हाः । भ॒व॒न्ति॒ । इ॒यम् । वाव । ज्योतिः॑ । अ॒न्तरि॑क्षम् । गौः । अ॒सौ । आयुः॑ । इ॒मान् । ए॒व । लो॒कान् । अ॒भ्यारो॑ह॒न्तीत्य॑भि - आरो॑हन्ति । अ॒भि॒पू॒र्वमित्य॑भि - पू॒र्वम् । त्र्य॒हा इति॑ त्रि - अ॒हाः । भ॒व॒न्ति॒ । अ॒भि॒पू॒र्वमित्य॑भि - पू॒र्वम् । ए॒व । सु॒व॒र्गमिति॑ सुवः - गम् ।  23 ( 50) 

TS 7.3.9.3  
लो॒कम् । अ॒भ्यारो॑ह॒न्तीत्य॑भि-आरो॑हन्ति । यत् । अ॒न्यतः॑ । पृ॒ष्ठानि॑ । स्युः । विवि॑वध॒मिति॒ वि - वि॒व॒ध॒म् । स्या॒त् । मद्ध्ये᳚ । पृ॒ष्ठानि॑ । भ॒व॒न्ति॒ । स॒वि॒व॒ध॒त्वायेति॑ सविवध - त्वाय॑ । ओजः॑ । वै । वी॒र्य᳚म् । पृ॒ष्ठानि॑ । ओजः॑ । ए॒व । वी॒र्य᳚म् । म॒द्ध्य॒तः । द॒ध॒ते॒ । बृ॒ह॒द्र॒थ॒न्त॒राभ्या॒मिति॑ बृहत् - र॒थ॒न्त॒राभ्या᳚म् । य॒न्ति॒ । इ॒यम् । वाव । र॒थ॒न्त॒रमिति॑ रथं - त॒रम् । अ॒सौ । बृ॒हत् । आ॒भ्याम् । ए॒व । य॒न्ति॒ । अथो॒ इति॑ । अ॒नयोः᳚ । ए॒व । प्रतीति॑ । ति॒ष्ठ॒न्ति॒ । ए॒ते इति॑ । वै । य॒ज्ञस्य॑ । अ॒ञ्ज॒साय॑नी॒ इत्य॑ञ्जसा - अय॑नी । स्रु॒ती इति॑ । ताभ्या᳚म् । ए॒व । सु॒व॒र्गमिति॑ सुवः - गम् । लो॒कम् । य॒न्ति॒ । परा᳚ञ्चः । वै । ए॒ते । सु॒व॒र्गमिति॑ सुवः - गम् ( ) । लो॒कम् । अ॒भ्यारो॑ह॒न्तीत्य॑भि - आरो॑हन्ति । ये । प॒रा॒चीना॑नि । पृ॒ष्ठानि॑ । उ॒प॒यन्तीत्यु॑प - यन्ति॑ । प्र॒त्यङ् । त्र्य॒ह इति॑ त्रि - अ॒हः । भ॒व॒ति॒ । प्र॒त्यव॑रूढ्या॒ इति॑ प्रति - अव॑रूढ्यै । अथो॒ इति॑ । प्रति॑ष्ठित्या॒ इति॒ प्रति॑ - स्थि॒त्यै॒ । उ॒भयोः᳚ । लो॒कयोः᳚ । ऋ॒द्ध्वा । उदिति॑ । ति॒ष्ठ॒न्ति॒ । अ॒ति॒रा॒त्रावित्य॑ति - रा॒त्रौ । अ॒भितः॑ । भ॒व॒तः॒ । ब्र॒ह्म॒व॒र्च॒सस्येति॑ ब्रह्म - व॒र्च॒सस्य॑ । अ॒न्नाद्य॒स्येत्य॑न्न - अद्य॑स्य । परि॑गृहीत्या॒ इति॒ परि॑ - गृ॒ही॒त्यै॒ ।  ।  24 ( 73) 

TS 7.3.10.1  
अ॒सौ । आ॒दि॒त्यः । अ॒स्मिन्न् । लो॒के । आ॒सी॒त् । तम् । दे॒वाः । पृ॒ष्ठैः । प॒रि॒गृह्येति॑ परि - गृह्य॑ । सु॒व॒र्गमिति॑ सुवः - गम् । लो॒कम् । अ॒ग॒म॒य॒न्न् । परैः᳚ । अ॒वस्ता᳚त् । परीति॑ । अ॒गृ॒ह्ण॒न्न् । दि॒वा॒की॒र्त्ये॑नेति॑ दिवा - की॒र्त्ये॑न । सु॒व॒र्ग इति॑ सुवः - गे । लो॒के । प्रतीति॑ । अ॒स्था॒प॒य॒न्न् । परैः᳚ । प॒रस्ता᳚त् । परीति॑ । अ॒गृ॒ह्ण॒न्न् । पृ॒ष्ठैः । उ॒पावा॑रोह॒न्नित्यु॑प - अवा॑रोहन्न् । सः । वै । अ॒सौ । आ॒दि॒त्यः । अ॒मुष्मिन्न्॑ । लो॒के । परैः᳚ । उ॒भ॒यतः॑ । परि॑गृहीत॒ इति॒ परि॑-गृ॒ही॒तः॒ । यत् । पृ॒ष्ठानि॑ । भव॑न्ति । सु॒व॒र्गमिति॑ सुवः - गम् । ए॒व । तैः । लो॒कम् । यज॑मानाः । य॒न्ति॒ । परैः᳚ । अ॒वस्ता᳚त् । परीति॑ । गृ॒ह्ण॒न्ति॒ । दि॒वा॒की॒र्त्ये॑नेति॑ दिवा - की॒र्त्ये॑न ।  25 ( 50) 

TS 7.3.10.2  
सु॒व॒र्ग इति॑ सुवः-गे । लो॒के । प्रतीति॑ । ति॒ष्ठ॒न्ति॒ । परैः᳚ । प॒रस्ता᳚त् । परीति॑ । गृ॒ह्ण॒न्ति॒ । पृ॒ष्ठैः । उ॒पाव॑रोह॒न्तीत्यु॑प - अव॑रोहन्ति । यत् । परे᳚ । प॒रस्ता᳚त् । न । स्युः । परा᳚ञ्चः । सु॒व॒र्गादिति॑ सुवः - गात् । लो॒कात् । निरिति॑ । प॒द्ये॒र॒न्न् । यत् । अ॒वस्ता᳚त् । न । स्युः । प्र॒जा इति॑ प्र - जाः । निरिति॑ । द॒हे॒युः॒ । अ॒भितः॑ । दि॒वा॒की॒र्त्य॑मिति॑ दिवा - की॒र्त्य᳚म् । पर॑स्सामान॒ इति॒ परः॑ - सा॒मा॒नः॒ । भ॒व॒न्ति॒ । सु॒व॒र्ग इति॑ सुवः - गे । ए॒व । ए॒ना॒न् । लो॒के । उ॒भ॒यतः॑ । परीति॑ । गृ॒ह्ण॒न्ति॒ । यज॑मानाः । वै । दि॒वा॒की᳚र्त्यमिति॑ दिवा - की॒र्त्य᳚म् । सं॒ॅव॒थ्स॒र इति॑ सं - व॒थ्स॒रः । पर॑स्सामान॒ इति॒ परः॑ - सा॒मा॒नः॒ । अ॒भितः॑ । दि॒वा॒की॒र्त्य॑मिति॑ दिवा - की॒र्त्य᳚म् । पर॑स्सामान॒ इति॒ परः॑ - सा॒मा॒नः॒ । भ॒व॒न्ति॒ । सं॒ॅव॒थ्स॒र इति॑ सं - व॒थ्स॒रे । ए॒व । उ॒भ॒यतः॑ ।  26 ( 50) 

TS 7.3.10.3  
प्रतीति॑ । ति॒ष्ठ॒न्ति॒ । पृ॒ष्ठम् । वै । दि॒वा॒की॒र्त्य॑मिति॑ दिवा - की॒र्त्य᳚म् । पा॒र्श्वे इति॑ । पर॑स्सामान॒ इति॒ परः॑ - सा॒मा॒नः॒ । अ॒भितः॑ । दि॒वा॒की॒र्त्य॑मिति॑ दिवा - की॒र्त्य᳚म् । पर॑स्सामान॒ इति॒ परः॑-सा॒मा॒नः॒ । भ॒व॒न्ति॒ । तस्मा᳚त् । अ॒भितः॑ । पृ॒ष्ठम् । पा॒र्श्वे इति॑ । भूयि॑ष्ठाः । ग्रहाः᳚ । गृ॒ह्य॒न्ते॒ । भूयि॑ष्ठम् । श॒स्य॒ते॒ । य॒ज्ञस्य॑ । ए॒व । तत् । म॒द्ध्य॒तः । ग्र॒न्थिम् । ग्र॒थ्न॒न्ति॒ । अवि॑स्रꣳसा॒येत्यवि॑ - स्रꣳ॒॒सा॒य॒ । स॒प्त । गृ॒ह्य॒न्ते॒ । स॒प्त । वै । शी॒र्.॒ष॒ण्याः᳚ । प्रा॒णा इति॑ प्र - अ॒नाः । प्रा॒णानिति॑ प्र - अ॒नान् । ए॒व । यज॑मानेषु । द॒ध॒ति॒ । यत् । प॒रा॒चीना॑नि । पृ॒ष्ठानि॑ । भव॑न्ति । अ॒मुम् । ए॒व । तैः । लो॒कम् । अ॒भ्यारो॑ह॒न्तीत्य॑भि-आरो॑हन्ति । यत् । इ॒मम् । लो॒कम् । न ।  27 ( 50) 

TS 7.3.10.4  
प्र॒त्य॒व॒रोहे॑यु॒रिति॑ प्रति - अ॒व॒रोहे॑युः । उदिति॑ । वा॒ । माद्ये॑युः । यज॑मानाः । प्रेति॑ । वा॒ । मी॒ये॒र॒न्न् । यत् । प्र॒ती॒चीना॑नि । पृ॒ष्ठानि॑ । भव॑न्ति । इ॒मम् । ए॒व । तैः । लो॒कम् । प्र॒त्यव॑रोह॒न्तीति॑ प्रति - अव॑रोहन्ति । अथो॒ इति॑ । अ॒स्मिन्न् । ए॒व । लो॒के । प्रतीति॑ । ति॒ष्ठ॒न्ति॒ । अनु॑न्मादा॒येत्यनु॑त् - मा॒दा॒य॒ । इन्द्रः॑ । वै । अप्र॑तिष्ठित॒ इत्यप्र॑ति - स्थि॒तः॒ । आ॒सी॒त् । सः । प्र॒जाप॑ति॒मिति॑ प्र॒जा-प॒ति॒म् । उपेति॑ । अ॒धा॒व॒त् । तस्मै᳚ । ए॒तम् । ए॒क॒विꣳ॒॒श॒ति॒रा॒त्रमित्ये॑कविꣳशति - रा॒त्रम् । प्रेति॑ । अ॒य॒च्छ॒त् । तम् । एति॑ । अ॒ह॒र॒त् । तेन॑ । अ॒य॒ज॒त॒ । ततः॑ । वै । सः । प्रतीति॑ । अ॒ति॒ष्ठ॒त् । ये । ब॒हु॒या॒जिन॒ इति॑ बहु - या॒जिनः॑ । अप्र॑तिष्ठिता॒ इत्यप्र॑ति - स्थि॒ताः॒ ।  28 ( 50) 

TS 7.3.10.5  
स्युः । ते । ए॒क॒विꣳ॒॒श॒ति॒रा॒त्रमित्ये॑कविꣳशति - रा॒त्रम् । आ॒सी॒र॒न्न् । द्वाद॑श । मासाः᳚ । पञ्च॑ । ऋ॒तवः॑ । त्रयः॑ । इ॒मे । लो॒काः । अ॒सौ । आ॒दि॒त्यः । ए॒क॒विꣳ॒॒श इत्ये॑क - विꣳ॒॒शः । ए॒ताव॑न्तः । वै । दे॒व॒लो॒का इति॑ देव - लो॒काः । तेषु॑ । ए॒व । य॒था॒पू॒र्वमिति॑ यथा - पू॒र्वम् । प्रतीति॑ । ति॒ष्ठ॒न्ति॒ । अ॒सौ । आ॒दि॒त्यः । न । वीति॑ । अ॒रो॒च॒त॒ । सः । प्र॒जाप॑ति॒मिति॑ प्र॒जा - प॒ति॒म् । उपेति॑ । अ॒धा॒व॒त् । तस्मै᳚ । ए॒तम् । ए॒क॒विꣳ॒॒श॒ति॒रा॒त्रमित्ये॑कविꣳशति - रा॒त्रम् । प्रेति॑ । अ॒य॒च्छ॒त् । तम् । एति॑ । अ॒ह॒र॒त् । तेन॑ । अ॒य॒ज॒त॒ । ततः॑ । वै । सः । अ॒रो॒च॒त॒ । ये । ए॒वम् । वि॒द्वाꣳसः॑ । ए॒क॒विꣳ॒॒श॒ति॒रा॒त्रमित्ये॑कविꣳशति - रा॒त्रम् । आस॑ते ( ) । रोच॑न्ते । ए॒व । ए॒क॒विꣳ॒॒श॒ति॒रा॒त्र इत्येक॑विꣳशति - रा॒त्रः । भ॒व॒ति॒ । रुक् । वै । ए॒क॒विꣳ॒॒श इत्ये॑क - विꣳ॒॒शः । रुच᳚म् । ए॒व । ग॒च्छ॒न्ति॒ । अथो॒ इति॑ । प्र॒ति॒ष्ठामिति॑ प्रति - स्थाम् । ए॒व । प्र॒ति॒ष्ठेति॑ प्रति - स्था । हि । ए॒क॒विꣳ॒॒श इत्ये॑क - विꣳ॒॒शः । अ॒ति॒रा॒त्रावित्य॑ति - रा॒त्रौ । अ॒भितः॑ । भ॒व॒तः॒ । ब्र॒ह्म॒व॒र्च॒सस्येति॑ ब्रह्म - व॒र्च॒सस्य॑ । परि॑गृहीत्या॒ इति॒ परि॑ - गृ॒ही॒त्यै॒ ।  ।  29 ( 71) 

TS 7.3.11.1  
अ॒र्वाङ् । य॒ज्ञः । समिति॑ । क्रा॒म॒तु॒ । अ॒मुष्मा᳚त् । अधीति॑ । माम् । अ॒भि ।  । ऋषी॑णाम् । यः । पु॒रोहि॑त॒ इति॑ पु॒रः - हि॒तः॒ ।  । निर्दे॑व॒मिति॒ निः - दे॒व॒म् । निर्वी॑र॒मिति॒ निः - वी॒र॒म् । कृ॒त्वा । विष्क॑न्ध॒मिति॒ वि - स्क॒न्ध॒म् । तस्मिन्न्॑ । ही॒य॒ता॒म् । यः । अ॒स्मान् । द्वेष्टि॑ ।  । शरी॑रम् । य॒ज्ञ॒श॒म॒लमिति॑ यज्ञ - श॒म॒लम् । कुसी॑दम् । तस्मिन्न्॑ । सी॒द॒तु॒ । यः । अ॒स्मान् । द्वेष्टि॑ ।  । यज्ञ॑ । य॒ज्ञस्य॑ । यत् । तेजः॑ । तेन॑ । समिति॑ । क्रा॒म॒ । माम् । अ॒भि ।  । ब्रा॒ह्म॒णान् । ऋ॒त्विजः॑ । दे॒वान् । य॒ज्ञस्य॑ । तप॑सा । ते॒ । स॒व॒ । अ॒हम् । एति॑ । हु॒वे॒ ।  । इ॒ष्टेन॑ । प॒क्वम् । उपेति॑ ।  30 ( 50) 

TS 7.3.11.2  
ते॒ । हु॒वे॒ । स॒व॒ । अ॒हम् ।  । समिति॑ । ते॒ । वृ॒ञ्जे॒ । सु॒कृ॒तमिति॑ सु - कृ॒तम् । समिति॑ । प्र॒जामिति॑ प्र - जाम् । प॒शून् ।  । प्रै॒षानिति॑ प्र - ए॒षान् । सा॒मि॒धे॒नीरिति॑ सां - इ॒धे॒नीः । आ॒घा॒रावित्या᳚-घा॒रौ । आज्य॑भागा॒वित्याज्य॑ - भा॒गौ॒ । आश्रु॑त॒मित्या - श्रु॒त॒म् । प्र॒त्याश्रु॑त॒मिति॑ प्रति - आश्रु॑तम् । एति॑ । शृ॒णा॒मि॒ । ते॒ ।  । प्र॒या॒जा॒नू॒या॒जानिति॑ प्रयाज - अ॒नू॒या॒जान् । स्वि॒ष्ट॒कृत॒मिति॑ स्विष्ट - कृत᳚म् । इडा᳚म् । आ॒शिष॒ इत्या᳚ - शिषः॑ । एति॑ । वृ॒ञ्जे॒ । सुवः॑ ।  । अ॒ग्निना᳚ । इन्द्रे॑ण । सोमे॑न । सर॑स्वत्या । विष्णु॑ना । दे॒वता॑भिः ।  । या॒ज्या॒नु॒वा॒क्या᳚भ्या॒मिति॑ याज्या - अ॒नु॒वा॒क्या᳚भ्याम् । उपेति॑ । ते॒ । हु॒वे॒ । स॒व॒ । अ॒हम् । य॒ज्ञम् । एति॑ । द॒दे॒ । ते॒ । वष॑ट्कृत॒मिति॒ वष॑ट् - कृ॒त॒म् ।  । स्तु॒तम् । श॒स्त्रम् । प्र॒ति॒ग॒रमिति॑ प्रति - ग॒रम् । ग्रह᳚म् । इडा᳚म् । आ॒शिष॒ इत्या᳚ - शिषः॑ ।  31 ( 50) 

TS 7.3.11.3  
एति॑ । वृ॒ञ्जे॒ । सुवः॑ ।  । प॒त्नी॒सं॒ॅया॒जानिति॑ पत्नी-सं॒ॅया॒जान् । उपेति॑ । ते॒ । हु॒वे॒ । स॒व॒ । अ॒हम् । स॒मि॒ष्ट॒य॒जुरिति॑ समिष्ट - य॒जुः । एति॑ । द॒दे॒ । तव॑ ।  । प॒शून् । सु॒तम् । पु॒रो॒डाशान्॑ । सव॑नानि । एति॑ । उ॒त । य॒ज्ञम् ।  । दे॒वान् । सेन्द्रा॒निति॒ स-इ॒न्द्रा॒न् । उपेति॑ । ते॒ । हु॒वे॒ । स॒व॒ । अ॒हम् । अ॒ग्निमु॑खा॒नित्य॒ग्नि - मु॒खा॒न् । सोम॑वत॒ इति॒ सोम॑-व॒तः॒ । ये । च॒ । विश्वे᳚ ।  ।  32 ( 32) 

TS 7.3.12.1  
भू॒तम् । भव्य᳚म् । भ॒वि॒ष्यत् । वष॑ट् । स्वाहा᳚ । नमः॑ । ऋक् । साम॑ । यजुः॑ । वष॑ट् । स्वाहा᳚ । नमः॑ । गा॒य॒त्री । त्रि॒ष्टुप् । जग॑ती । वष॑ट् । स्वाहा᳚ । नमः॑ । पृ॒थि॒वी । अ॒न्तरि॑क्षम् । द्यौः । वष॑ट् । स्वाहा᳚ । नमः॑ । अ॒ग्निः । वा॒युः । सूर्यः॑ । वष॑ट् । स्वाहा᳚ । नमः॑ । प्रा॒ण इति॑ प्र - अ॒नः । व्या॒न इति॑ वि - अ॒नः । अ॒पा॒न इत्य॑प-अ॒नः । वष॑ट् । स्वाहा᳚ । नमः॑ । अन्न᳚म् । कृ॒षिः । वृष्टिः॑ । वष॑ट् । स्वाहा᳚ । नमः॑ । पि॒ता । पु॒त्रः । पौत्रः॑ । वष॑ट् । स्वाहा᳚ । नमः॑ । भूः । भुवः॑ ( ) । सुवः॑ । वष॑ट् । स्वाहा᳚ । नमः॑ ।  ।  33 ( 54) 

TS 7.3.13.1  
एति॑ । मे॒ । गृ॒हाः । भ॒व॒न्तु॒ । एति॑ । प्र॒जेति॑ प्र - जा । मे॒ । एति॑ । मा॒ । य॒ज्ञः । वि॒श॒तु॒ । वी॒र्या॑वा॒निति॑ वी॒र्य॑ - वा॒न् ।  । आपः॑ । दे॒वीः । य॒ज्ञियाः᳚ । मा॒ । एति॑ । वि॒श॒न्तु॒ । स॒हस्र॑स्य । मा॒ । भू॒मा । मा । प्रेति॑ । हा॒सी॒त् ।  । एति॑ । मे॒ । ग्रहः॑ । भ॒व॒तु॒ । एति॑ । पु॒रो॒रुगिति॑ पुरः - रुक् । स्तु॒त॒श॒स्त्रे इति॑ स्तुत - श॒स्त्रे । मा॒ । एति॑ । वि॒श॒ता॒म् । स॒मीची॒ इति॑ ।  । आ॒दि॒त्याः । रु॒द्राः । वस॑वः । मे॒ । स॒द॒स्याः᳚ । स॒हस्र॑स्य । मा॒ । भू॒मा । मा । प्रेति॑ । हा॒सी॒त् ।  । एति॑ । मा॒ । अ॒ग्नि॒ष्टो॒म इत्य॑ग्नि - स्तो॒मः । वि॒श॒तु॒ ( ) । उ॒क्थ्यः॑ । च॒ । अ॒ति॒रा॒त्र इत्य॑ति - रा॒त्रः । मा॒ । एति॑ । वि॒श॒तु॒ । आ॒पि॒श॒र्व॒र इत्या॑पि - श॒र्व॒रः ।  । ति॒रो‌अ॑ह्निया॒ इति॑ ति॒रः - अ॒ह्नि॒याः॒ । मा॒ । सुहु॑ता॒ इति॒ सु - हु॒ताः॒ । एति॑ । वि॒श॒न्तु॒ । स॒हस्र॑स्य । मा॒ । भू॒मा । मा । प्रेति॑ । हा॒सी॒त् ।  ।  34 ( 68) 

TS 7.3.14.1  
अ॒ग्निना᳚ । तपः॑ । अन्विति॑ । अ॒भ॒व॒त् । वा॒चा । ब्रह्म॑ । म॒णिना᳚ । रू॒पाणि॑ । इन्द्रे॑ण । दे॒वान् । वाते॑न । प्रा॒णानिति॑ प्र - अ॒नान् । सूर्ये॑ण । द्याम् । च॒न्द्रम॑सा । नक्ष॑त्राणि । य॒मेन॑ । पि॒तॄन् । राज्ञा᳚ । म॒नु॒ष्यान्॑ । फ॒लेन॑ । ना॒दे॒यान् । अ॒ज॒ग॒रेण॑ । स॒र्पान् । व्या॒घ्रेण॑ । आ॒र॒ण्यान् । प॒शून् । श्ये॒नेन॑ । प॒त॒त्रिणः॑ । वृष्णा᳚ । अश्वान्॑ । ऋ॒ष॒भेण॑ । गाः । ब॒स्तेन॑ । अ॒जाः । वृ॒ष्णिना᳚ । अवीः᳚ । व्री॒हिणा᳚ । अन्ना॑नि । यवे॑न । ओष॑धीः । न्य॒ग्रोधे॑न । वन॒स्पतीन्॑ । उ॒दु॒म्बरे॑ण । ऊर्ज᳚म् । गा॒य॒त्रि॒या । छन्दाꣳ॑सि । त्रि॒वृतेति॑ त्रि - वृता᳚ । स्तोमान्॑ । ब्रा॒ह्म॒णेन॑ ( ) । वाच᳚म् ।  ।  35 ( 51) 

TS 7.3.15.1  
स्वाहा᳚ । आ॒धिमित्या᳚ - धिम् । आधी॑ता॒येत्या - धी॒ता॒य॒ । स्वाहा᳚ । स्वाहा᳚ । आधी॑त॒मित्या - धी॒त॒म् । मन॑से । स्वाहा᳚ । स्वाहा᳚ । मनः॑ । प्र॒जाप॑तय॒ इति॑ प्र॒जा - प॒त॒ये॒ । स्वाहा᳚ । काय॑ । स्वाहा᳚ । कस्मै᳚ । स्वाहा᳚ । क॒त॒मस्मै᳚ । स्वाहा᳚ । अदि॑त्यै । स्वाहा᳚ । अदि॑त्यै । म॒ह्यै᳚ । स्वाहा᳚ । अदि॑त्यै । सु॒मृ॒डी॒काया॒ इति॑ सु - मृ॒डी॒कायै᳚ । स्वाहा᳚ । सर॑स्वत्यै । स्वाहा᳚ । सर॑स्वत्यै । बृ॒ह॒त्यै᳚ । स्वाहा᳚ । सर॑स्वत्यै । पा॒व॒कायै᳚ । स्वाहा᳚ । पू॒ष्णे । स्वाहा᳚ । पू॒ष्णे । प्र॒प॒थ्या॑येति॑ प्र-प॒थ्या॑य । स्वाहा᳚ । पू॒ष्णे । न॒रन्धि॑षाय । स्वाहा᳚ । त्वष्ट्रे᳚ । स्वाहा᳚ । त्वष्ट्रे᳚ । तु॒रीपा॑य । स्वाहा᳚ । त्वष्ट्रे᳚ । पु॒रु॒रूपा॒येति॑ पुरु - रूपा॑य । स्वाहा᳚ ( ) । विष्ण॑वे । स्वाहा᳚ । विष्ण॑वे । नि॒खु॒र्य॒पायेति॑ निखुर्य - पाय॑ । स्वाहा᳚ । विष्ण॑वे । नि॒भू॒य॒पायेति॑ निभूय - पाय॑ । स्वाहा᳚ । सर्व॑स्मै । स्वाहा᳚ ।  ।  36 ( 60) 

TS 7.3.16.1  
द॒द्भ्य इति॑ दत् - भ्यः । स्वाहा᳚ । हनू᳚भ्या॒मिति॒ हनु॑ - भ्या॒म् । स्वाहा᳚ । ओष्ठा᳚भ्याम् । स्वाहा᳚ । मुखा॑य । स्वाहा᳚ । नासि॑काभ्याम् । स्वाहा᳚ । अ॒क्षीभ्या᳚म् । स्वाहा᳚ । कर्णा᳚भ्याम् । स्वाहा᳚ । पा॒रे । इ॒क्षवः॑ । अ॒वा॒र्ये᳚भ्यः । पक्ष्म॑भ्य॒ इति॒ पक्ष्म॑ - भ्यः॒ । स्वाहा᳚ । अ॒वा॒रे । इ॒क्षवः॑ । पा॒र्ये᳚भ्यः । पक्ष्म॑भ्य॒ इति॒ पक्ष्म॑ - भ्यः॒ । स्वाहा᳚ । शी॒र्ष्णे । स्वाहा᳚ । भ्रू॒भ्याम् । स्वाहा᳚ । ल॒लाटा॑य । स्वाहा᳚ । मू॒र्द्ध्ने । स्वाहा᳚ । म॒स्तिष्का॑य । स्वाहा᳚ । केशे᳚भ्यः । स्वाहा᳚ । वहा॑य । स्वाहा᳚ । ग्री॒वाभ्यः॑ । स्वाहा᳚ । स्क॒न्धेभ्यः॑ । स्वाहा᳚ । कीक॑साभ्यः । स्वाहा᳚ । पृ॒ष्टीभ्य॒ इति॑ पृ॒ष्टि - भ्यः॒ । स्वाहा᳚ । पा॒ज॒स्या॑य । स्वाहा᳚ । पा॒र्श्वाभ्या᳚म् । स्वाहा᳚ ।  37 ( 50) 

TS 7.3.16.2  
अꣳसा᳚भ्याम् । स्वाहा᳚ । दो॒षभ्या॒मिति॑ दो॒ष - भ्या॒म् । स्वाहा᳚ । बा॒हुभ्या॒मिति॑ बा॒हु - भ्या॒म् । स्वाहा᳚ । जङ्घा᳚भ्याम् । स्वाहा᳚ । श्रोणी᳚भ्या॒मिति॒ श्रोणि॑ - भ्या॒म् । स्वाहा᳚ । ऊ॒रुभ्या॒मित्यू॒रु - भ्या॒म् । स्वाहा᳚ । अ॒ष्ठी॒वद्भ्या॒मित्य॑ष्ठी॒वत् - भ्या॒म् । स्वाहा᳚ । जङ्घा᳚भ्याम् । स्वाहा᳚ । भ॒सदे᳚ । स्वाहा᳚ । शि॒ख॒ण्डेभ्यः॑ । स्वाहा᳚ । वा॒ल॒धाना॒येति॑ वाल - धाना॑य । स्वाहा᳚ । अ॒ण्डाभ्या᳚म् । स्वाहा᳚ । शेपा॑य । स्वाहा᳚ । रेत॑से । स्वाहा᳚ । प्र॒जाभ्य॒ इति॑ प्र - जाभ्यः॑ । स्वाहा᳚ । प्र॒जन॑ना॒येति॑ प्र - जन॑नाय । स्वाहा᳚ । प॒द्भ्य इति॑ पत् - भ्यः । स्वाहा᳚ । श॒फेभ्यः॑ । स्वाहा᳚ । लोम॑भ्य॒ इति॒ लोम॑ - भ्यः॒ । स्वाहा᳚ । त्व॒चे । स्वाहा᳚ । लोहि॑ताय । स्वाहा᳚ । माꣳ॒॒साय॑ । स्वाहा᳚ । स्नाव॑भ्य॒ इति॒ स्नाव॑ - भ्यः॒ । स्वाहा᳚ । अ॒स्थभ्य॒ इत्य॒स्थ - भ्यः॒ । स्वाहा᳚ । म॒ज्जभ्य॒ इति॑ म॒ज्ज - भ्यः॒ । स्वाहा᳚ ( ) । अङ्गे᳚भ्यः । स्वाहा᳚ । आ॒त्मने᳚ । स्वाहा᳚ । सर्व॑स्मै । स्वाहा᳚ ।  ।  38 ( 56) 

TS 7.3.17.1  
अ॒ञ्ज्ये॒तायेत्य॑ञ्जि - ए॒ताय॑ । स्वाहा᳚ । अ॒ञ्जि॒स॒क्थायेत्य॑ञ्जि-स॒क्थाय॑ । स्वाहा᳚ । शि॒ति॒पद॒ इति॑ शिति - पदे᳚ । स्वाहा᳚ । शिति॑ककुद॒ इति॒ शिति॑ - क॒कु॒दे॒ । स्वाहा᳚ । शि॒ति॒रन्ध्रा॒येति॑ शिति - रन्ध्रा॑य । स्वाहा᳚ । शि॒ति॒पृ॒ष्ठायेति॑ शिति - पृ॒ष्ठाय॑ । स्वाहा᳚ । शि॒त्यꣳसा॒येति॑ शिति - अꣳसा॑य । स्वाहा᳚ । पु॒ष्प॒कर्णा॒येति॑ पुष्प - कर्णा॑य । स्वाहा᳚ । शि॒त्योष्ठा॒येति॑ शिति - ओष्ठा॑य । स्वाहा᳚ । शि॒ति॒भ्रव॒ इति॑ शिति - भ्रवे᳚ । स्वाहा᳚ । शिति॑भसद॒ इति॒ शिति॑ - भ॒स॒दे॒ । स्वाहा᳚ । श्वे॒तानू॑काशा॒येति॑ श्वे॒त - अ॒नू॒का॒शा॒य॒ । स्वाहा᳚ । अ॒ञ्जये᳚ । स्वाहा᳚ । ल॒लामा॑य । स्वाहा᳚ । असि॑तज्ञव॒ इत्यसि॑त - ज्ञ॒वे॒ । स्वाहा᳚ । कृ॒ष्णै॒तायेति॑ कृष्ण - ए॒ताय॑ । स्वाहा᳚ । रो॒हि॒तै॒तायेति॑ रोहित - ए॒ताय॑ । स्वाहा᳚ । अ॒रु॒णै॒तायेत्य॑रुण - ए॒ताय॑ । स्वाहा᳚ । ई॒दृशा॑य । स्वाहा᳚ । की॒दृशा॑य । स्वाहा᳚ । ता॒दृशा॑य । स्वाहा᳚ । स॒दृशा॑य । स्वाहा᳚ । विस॑दृशा॒येति॒ वि-स॒दृ॒शा॒य॒ । स्वाहा᳚ । सुस॑दृशा॒येति॒ सु - स॒दृ॒शा॒य॒ । स्वाहा᳚ । रू॒पाय॑ । स्वाहा᳚ ( ) । सर्व॑स्मै । स्वाहा᳚ ।  ।  39 ( 52) 

TS 7.3.18.1  
कृ॒ष्णाय॑ । स्वाहा᳚ । श्वे॒ताय॑ । स्वाहा᳚ । पि॒शङ्गा॑य । स्वाहा᳚ । सा॒रङ्गा॑य । स्वाहा᳚ । अ॒रु॒णाय॑ । स्वाहा᳚ । गौ॒राय॑ । स्वाहा᳚ । ब॒भ्रवे᳚ । स्वाहा᳚ । न॒कु॒लाय॑ । स्वाहा᳚ । रोहि॑ताय । स्वाहा᳚ । शोणा॑य । स्वाहा᳚ । श्या॒वाय॑ । स्वाहा᳚ । श्या॒माय॑ । स्वाहा᳚ । पा॒क॒लाय॑ । स्वाहा᳚ । सु॒रू॒पायेति॑ सु - रू॒पाय॑ । स्वाहा᳚ । अनु॑रूपा॒येत्यनु॑ - रू॒पा॒य॒ । स्वाहा᳚ । विरू॑पा॒येति॒ वि-रू॒पा॒य॒ । स्वाहा᳚ । सरू॑पा॒येति॒ स-रू॒पा॒य॒ । स्वाहा᳚ । प्रति॑रूपा॒येति॒ प्रति॑ - रू॒पा॒य॒ । स्वाहा᳚ । श॒बला॑य । स्वाहा᳚ । क॒म॒लाय॑ । स्वाहा᳚ । पृश्ञ॑ये । स्वाहा᳚ । पृ॒श्ञि॒स॒क्थायेति॑ पृश्ञि - स॒क्थाय॑ । स्वाहा᳚ । सर्व॑स्मै । स्वाहा᳚ ।  ।  40 ( 46) 

TS 7.3.19.1  
ओष॑धीभ्य॒ इत्योष॑धि-भ्यः॒ । स्वाहा᳚ । मूले᳚भ्यः । स्वाहा᳚ । तूले᳚भ्यः । स्वाहा᳚ । काण्डे᳚भ्यः । स्वाहा᳚ । वल्.शे᳚भ्यः । स्वाहा᳚ । पुष्पे᳚भ्यः । स्वाहा᳚ । फले᳚भ्यः । स्वाहा᳚ । गृ॒ही॒तेभ्यः॑ । स्वाहा᳚ । अगृ॑हीतेभ्यः । स्वाहा᳚ । अव॑पन्नेभ्य॒ इत्यव॑ - प॒न्ने॒भ्यः॒ । स्वाहा᳚ । शया॑नेभ्यः । स्वाहा᳚ । सर्व॑स्मै । स्वाहा᳚ ।  ।  41 ( 24) 

TS 7.3.20.1  
वन॒स्पति॑भ्य॒ इति॒ वन॒स्पति॑ - भ्यः॒ । स्वाहा᳚ । मूले᳚भ्यः । स्वाहा᳚ । तूले᳚भ्यः । स्वाहा᳚ । स्कन्धो᳚भ्य॒ इति॒ स्कन्धः॑ - भ्यः॒ । स्वाहा᳚ । शाखा᳚भ्यः । स्वाहा᳚ । प॒र्णेभ्यः॑ । स्वाहा᳚ । पुष्पे᳚भ्यः । स्वाहा᳚ । फले᳚भ्यः । स्वाहा᳚ । गृ॒ही॒तेभ्यः॑ । स्वाहा᳚ । अगृ॑हीतेभ्यः । स्वाहा᳚ । अव॑पन्नेभ्य॒ इत्यव॑ - प॒न्ने॒भ्यः॒ । स्वाहा᳚ । शया॑नेभ्यः । स्वाहा᳚ । शि॒ष्टाय॑ । स्वाहा᳚ । अति॑शिष्टा॒येत्यति॑ - शि॒ष्टा॒य॒ । स्वाहा᳚ । परि॑शिष्टा॒येति॒ परि॑-शि॒ष्टा॒य॒ । स्वाहा᳚ । सꣳशि॑ष्टा॒येति॒ सं - शि॒ष्टा॒य॒ । स्वाहा᳚ । उच्छि॑ष्टा॒येत्युत् - शि॒ष्टा॒य॒ । स्वाहा᳚ । रि॒क्ताय॑ । स्वाहा᳚ । अरि॑क्ताय । स्वाहा᳚ । प्ररि॑क्ता॒येति॒ प्र - रि॒क्ता॒य॒ । स्वाहा᳚ । सꣳरि॑क्ता॒येति॒ सं - रि॒क्ता॒य॒ । स्वाहा᳚ । उद्रि॑क्ता॒येत्युत् - रि॒क्ता॒य॒ । स्वाहा᳚ । सर्व॑स्मै । स्वाहा᳚ ।  ।  42 ( 46) 

7.4      सप्तमकाण्डे चतुर्थः प्रश्नः - सत्रकर्मनिरूपणं
TS 7.4.1.1  
बृह॒स्पतिः॑ । अ॒का॒म॒य॒त॒ । श्रत् । मे॒ । दे॒वाः । दधी॑रन्न् । गच्छे॑यम् । पु॒रो॒धामिति॑ पुरः - धाम् । इति॑ । सः । ए॒तम् । च॒तु॒र्विꣳ॒॒श॒ति॒रा॒त्रमिति॑ चतुर्विꣳशति - रा॒त्रम् । अ॒प॒श्य॒त् । तम् । एति॑ । अ॒ह॒र॒त् । तेन॑ । अ॒य॒ज॒त॒ । ततः॑ । वै । तस्मै᳚ । श्रत् । दे॒वाः । अद॑धत । अग॑च्छत् । पु॒रो॒धामिति॑ पुरः - धाम् । ये । ए॒वम् । वि॒द्वाꣳसः॑ । च॒तु॒र्विꣳ॒॒श॒ति॒रा॒त्रमिति॑ चतुर्विꣳशति - रा॒त्रम् । आस॑ते । श्रत् । ए॒भ्यः॒ । म॒नु॒ष्याः᳚ । द॒ध॒ते॒ । गच्छ॑न्ति । पु॒रो॒धामिति॑ पुरः-धाम् । ज्योतिः॑ । गौः । आयुः॑ । इति॑ । त्र्य॒हा इति॑ त्रि - अ॒हाः । भ॒व॒न्ति॒ । इ॒यम् । वाव । ज्योतिः॑ । अ॒न्तरि॑क्षम् । गौः । अ॒सौ । आयुः॑ ।  1 ( 50) 

TS 7.4.1.2  
इ॒मान् । ए॒व । लो॒कान् । अ॒भ्यारो॑ह॒न्तीत्य॑भि - आरो॑हन्ति । अ॒भि॒पू॒र्वमित्य॑भि - पू॒र्वम् । त्र्य॒हा इति॑ त्रि - अ॒हाः । भ॒व॒न्ति॒ । अ॒भि॒पू॒र्वमित्य॑भि - पू॒र्वम् । ए॒व । सु॒व॒र्गमिति॑ सुवः - गम् । लो॒कम् । अ॒भ्यारो॑ह॒न्तीत्य॑भि - आरो॑हन्ति । अस॑त्रम् । वै । ए॒तत् । यत् । अ॒छ॒न्दो॒ममित्य॑छन्दः-मम् । यत् । छ॒न्दो॒मा इति॑ छन्दः - माः । भव॑न्ति । तेन॑ । स॒त्रम् । दे॒वताः᳚ । ए॒व । पृ॒ष्ठैः । अवेति॑ । रु॒न्ध॒ते॒ । प॒शून् । छ॒न्दो॒मैरिति॑ छन्दः-मैः । ओजः॑ । वै । वी॒र्य᳚म् । पृ॒ष्ठानि॑ । प॒शवः॑ । छ॒न्दो॒मा इति॑ छन्दः - माः । ओज॑सि । ए॒व । वी॒र्ये᳚ । प॒शुषु॑ । प्रतीति॑ । ति॒ष्ठ॒न्ति॒ । बृ॒ह॒द्र॒थ॒न्त॒राभ्या॒मिति॑ बृहत् - र॒थ॒न्त॒राभ्या᳚म् । य॒न्ति॒ । इ॒यम् । वाव । र॒थ॒न्त॒रमिति॑ रथं - त॒रम् । अ॒सौ । बृ॒हत् । आ॒भ्याम् । ए॒व ।  2 ( 50) 

TS 7.4.1.3  
य॒न्ति॒ । अथो॒ इति॑ । अ॒नयोः᳚ । ए॒व । प्रतीति॑ । ति॒ष्ठ॒न्ति॒ । ए॒ते इति॑ । वै । य॒ज्ञस्य॑ । अ॒ञ्ज॒साय॑नी॒ इत्य॑ञ्जसा - अय॑नी । स्रु॒ती इति॑ । ताभ्या᳚म् । ए॒व । सु॒व॒र्गमिति॑ सुवः - गम् । लो॒कम् । य॒न्ति॒ । च॒तु॒र्विꣳ॒॒श॒ति॒रा॒त्र इति॑ चतुर्विꣳशति - रा॒त्रः । भ॒व॒ति॒ । चतु॑र्विꣳशति॒रिति॒ चतुः॑ - विꣳ॒॒श॒तिः॒ । अ॒र्द्ध॒मा॒सा इत्य॑र्द्ध - मा॒साः । सं॒ॅव॒थ्स॒र इति॑ सं - व॒थ्स॒रः । सं॒ॅव॒थ्स॒र इति॑ सं - व॒थ्स॒रः । सु॒व॒र्ग इति॑ सुवः - गः । लो॒कः । सं॒ॅव॒थ्स॒र इति॑ सं - व॒थ्स॒रे । ए॒व । सु॒व॒र्ग इति॑ सुवः - गे । लो॒के । प्रतीति॑ । ति॒ष्ठ॒न्ति॒ । अथो॒ इति॑ । चतु॑र्विꣳशत्यक्ष॒रेति॒ चतु॑र्विꣳशति - अ॒क्ष॒रा॒ । गा॒य॒त्री । गा॒य॒त्री । ब्र॒ह्म॒व॒र्च॒समिति॑ ब्रह्म - व॒र्च॒सम् । गा॒य॒त्रि॒या । ए॒व । ब्र॒ह्म॒व॒र्च॒समिति॑ ब्रह्म - व॒र्च॒सम् । अवेति॑ । रु॒न्ध॒ते॒ । अ॒ति॒रा॒त्रावित्य॑ति - रा॒त्रौ । अ॒भितः॑ । भ॒व॒तः॒ । ब्र॒ह्म॒व॒र्च॒सस्येति॑ ब्रह्म - व॒र्च॒सस्य॑ । परि॑गृहीत्या॒ इति॒ परि॑ - गृ॒ही॒त्यै॒ ।  ।  3 ( 45) 

TS 7.4.2.1  
यथा᳚ । वै । म॒नु॒ष्याः᳚ । ए॒वम् । दे॒वाः । अग्रे᳚ । आ॒स॒न्न् । ते । अ॒का॒म॒य॒न्त॒ । अव॑र्तिम् । पा॒प्मान᳚म् । मृ॒त्युम् । अ॒प॒हत्येत्य॑प-हत्य॑ । दैवी᳚म् । सꣳ॒॒सद॒मिति॑ सं - सद᳚म् । ग॒च्छे॒म॒ । इति॑ । ते । ए॒तम् । च॒तु॒र्विꣳ॒॒श॒ति॒रा॒त्रमिति॑ चतुर्विꣳशति - रा॒त्रम् । अ॒प॒श्य॒न्न् । तम् । एति॑ । अ॒ह॒र॒न्न् । तेन॑ । अ॒य॒ज॒न्त॒ । ततः॑ । वै । ते । अव॑र्तिम् । पा॒प्मान᳚म् । मृ॒त्युम् । अ॒प॒हत्येत्य॑प- हत्य॑ । दैवी᳚म् । सꣳ॒॒सद॒मिति॑ सं - सद᳚म् । अ॒ग॒च्छ॒न्न् । ये । ए॒वम् । वि॒द्वाꣳसः॑ । च॒तु॒र्विꣳ॒॒श॒ति॒रा॒त्रमिति॑ चतुर्विꣳशति - रा॒त्रम् । आस॑ते । अव॑र्तिम् । ए॒व । पा॒प्मान᳚म् । अ॒प॒हत्येत्य॑प- हत्य॑ । श्रिय᳚म् । ग॒च्छ॒न्ति॒ । श्रीः । हि । म॒नु॒ष्य॑स्य ।  4 ( 50) 

TS 7.4.2.2  
दैवी᳚ । सꣳ॒॒सदिति॑ सं - सत् । ज्योतिः॑ । अ॒ति॒रा॒त्र इत्य॑ति - रा॒त्रः । भ॒व॒ति॒ । सु॒व॒र्गस्येति॑ सुवः - गस्य॑ । लो॒कस्य॑ । अनु॑ख्यात्या॒ इत्यनु॑ -ख्या॒त्यै॒ । पृष्ठ्यः॑ । ष॒ड॒ह इति॑ षट् - अ॒हः । भ॒व॒ति॒ । षट् । वै । ऋ॒तवः॑ । सं॒ॅव॒थ्स॒र इति॑ सं - व॒थ्स॒रः । तम् । मासाः᳚ । अ॒र्द्ध॒मा॒सा इत्य॑र्द्ध - मा॒साः । ऋ॒तवः॑ । प्र॒विश्येति॑ प्र - विश्य॑ । दैवी᳚म् । सꣳ॒॒सद॒मिति॑ सं - सद᳚म् । अ॒ग॒च्छ॒न्न् । ये । ए॒वम् । वि॒द्वाꣳसः॑ । च॒तु॒र्विꣳ॒॒श॒ति॒रा॒त्रमिति॑ चतुर्विꣳशति - रा॒त्रम् । आस॑ते । सं॒ॅव॒थ्स॒रमिति॑ सं - व॒थ्स॒रम् । ए॒व । प्र॒विश्येति॑ प्र - विश्य॑ । वस्य॑सीम् । सꣳ॒॒सद॒मिति॑ सं - सद᳚म् । ग॒च्छ॒न्ति॒ । त्रयः॑ । त्र॒य॒स्त्रिꣳ॒॒शा इति॑ त्रयः - त्रिꣳ॒॒शाः । अ॒वस्ता᳚त् । भ॒व॒न्ति॒ । त्रयः॑ । त्र॒य॒स्त्रिꣳ॒॒शा इति॑ त्रयः - त्रिꣳ॒॒शाः । प॒रस्ता᳚त् । त्र॒य॒स्त्रिꣳ॒॒शैरिति॑ त्रयः - त्रिꣳ॒॒शैः । ए॒व । उ॒भ॒यतः॑ । अव॑र्तिम् । पा॒प्मान᳚म् । अ॒प॒हत्येत्य॑प - हत्य॑ । दैवी᳚म् । सꣳ॒॒सद॒मिति॑ सं - सद᳚म् । म॒द्ध्य॒तः ।  5 ( 50) 

TS 7.4.2.3  
ग॒च्छ॒न्ति॒ । पृ॒ष्ठानि॑ । हि । दैवी᳚ । सꣳ॒॒सदिति॑ सं - सत् । जा॒मि । वै । ए॒तत् । कु॒र्व॒न्ति॒ । यत् । त्रयः॑ । त्र॒य॒स्त्रिꣳ॒॒शा इति॑ त्रयः - त्रिꣳ॒॒शाः । अ॒न्वञ्चः॑ । मद्ध्ये᳚ । अनि॑रुक्त॒ इत्यनिः॑ - उ॒क्तः॒ । भ॒व॒ति॒ । तेन॑ । अजा॑मि । ऊ॒र्द्ध्वानि॑ । पृ॒ष्ठानि॑ । भ॒व॒न्ति॒ । ऊ॒र्द्ध्वाः । छ॒न्दो॒मा इति॑ छन्दः - माः । उ॒भाभ्या᳚म् । रू॒पाभ्या᳚म् । सु॒व॒र्गमिति॑ सुवः - गम् । लो॒कम् । य॒न्ति॒ । अस॑त्रम् । वै । ए॒तत् । यत् । अ॒छ॒न्दो॒ममित्य॑छन्दः-मम् । यत् । छ॒न्दो॒मा इति॑ छन्दः- माः । भव॑न्ति । तेन॑ । स॒त्रम् । दे॒वताः᳚ । ए॒व । पृ॒ष्ठैः । अवेति॑ । रु॒न्ध॒ते॒ । प॒शून् । छ॒न्दो॒मैरिति॑ छन्दः - मैः । ओजः॑ । वै । वी॒र्य᳚म् । पृ॒ष्ठानि॑ । प॒शवः॑ ।  6 ( 50) 

TS 7.4.2.4  
छ॒न्दो॒मा इति॑ छन्दः - माः । ओज॑सि । ए॒व । वी॒र्ये᳚ । प॒शुषु॑ । प्रतीति॑ । ति॒ष्ठ॒न्ति॒ । त्रयः॑ । त्र॒य॒स्त्रिꣳ॒॒शा इति॑ त्रयः - त्रिꣳ॒॒शाः । अ॒वस्ता᳚त् । भ॒व॒न्ति॒ । त्रयः॑ । त्र॒य॒स्त्रिꣳ॒॒शा इति॑ त्रयः - त्रिꣳ॒॒शाः । प॒रस्ता᳚त् । मद्ध्ये᳚ । पृ॒ष्ठानि॑ । उरः॑ । वै । त्र॒य॒स्त्रिꣳ॒॒शा इति॑ त्रयः - त्रिꣳ॒॒शाः । आ॒त्मा । पृ॒ष्ठानि॑ । आ॒त्मने᳚ । ए॒व । तत् । यज॑मानाः । शर्म॑ । न॒ह्य॒न्ते॒ । अना᳚र्त्यै । बृ॒ह॒द्र॒थ॒न्त॒राभ्या॒मिति॑ बृहत् - र॒थ॒न्त॒राभ्या᳚म् । य॒न्ति॒ । इ॒यम् । वाव । र॒थ॒न्त॒रमिति॑ रथं - त॒रम् । अ॒सौ । बृ॒हत् । आ॒भ्याम् । ए॒व । य॒न्ति॒ । अथो॒ इति॑ । अ॒नयोः᳚ । ए॒व । प्रतीति॑ । ति॒ष्ठ॒न्ति॒ । ए॒ते इति॑ । वै । य॒ज्ञस्य॑ । अ॒ञ्ज॒साय॑नी॒ इत्य॑ञ्जसा - अय॑नी । स्रु॒ती इति॑ । ताभ्या᳚म् । ए॒व ।  7 ( 50) 

TS 7.4.2.5  
सु॒व॒र्गमिति॑ सुवः - गम् । लो॒कम् । य॒न्ति॒ । परा᳚ञ्चः । वै । ए॒ते । सु॒व॒र्गमिति॑ सुवः-गम् । लो॒कम् । अ॒भ्यारो॑ह॒न्तीत्य॑भि - आरो॑हन्ति । ये । प॒रा॒चीना॑नि । पृ॒ष्ठानि॑ । उ॒प॒यन्तीत्यु॑प - यन्ति॑ । प्र॒त्यङ् । ष॒ड॒ह इति॑ षट् - अ॒हः । भ॒व॒ति॒ । प्र॒त्यव॑रूढ्या॒ इति॑ प्रति - अव॑रूढ्यै । अथो॒ इति॑ । प्रति॑ष्ठित्या॒ इति॒ प्रति॑ - स्थि॒त्यै॒ । उ॒भयोः᳚ । लो॒कयोः᳚ । ऋ॒द्ध्वा । उदिति॑ । ति॒ष्ठ॒न्ति॒ । त्रि॒वृत॒ इति॑ त्रि - वृतः॑ । अधीति॑ । त्रि॒वृत॒मिति॑ त्रि - वृत᳚म् । उपेति॑ । य॒न्ति॒ । स्तोमा॑नाम् । संप॑त्त्या॒ इति॒ सं - प॒त्त्यै॒ । प्र॒भ॒वायेति॑ प्र - भ॒वाय॑ । ज्योतिः॑ । अ॒ग्नि॒ष्टो॒म इत्य॑ग्नि-स्तो॒मः । भ॒व॒ति॒ । अ॒यम् । वाव । सः । क्षयः॑ । अ॒स्मात् । ए॒व । तेन॑ । क्षया᳚त् । न । य॒न्ति॒ । च॒तु॒र्विꣳ॒॒श॒ति॒रा॒त्र इति॑ चतुर्विꣳशति-रा॒त्रः । भ॒व॒ति॒ । चतु॑र्विꣳशति॒रिति॒ चतुः॑-विꣳ॒॒श॒तिः॒ । अ॒र्द्ध॒मा॒सा इत्य॑र्द्ध - मा॒साः । सं॒ॅव॒थ्स॒र इति॑ सं - व॒थ्स॒रः ( ) । सं॒ॅव॒थ्स॒र इति॑ सं - व॒थ्स॒रः । सु॒व॒र्ग इति॑ सुवः - गः । लो॒कः । सं॒ॅव॒थ्स॒र इति॑ सं-व॒थ्स॒रे । ए॒व । सु॒व॒र्ग इति॑ सुवः - गे । लो॒के । प्रतीति॑ । ति॒ष्ठ॒न्ति॒ । अथो॒ इति॑ । चतु॑र्विꣳशत्यक्ष॒रेति॒ चतु॑र्विꣳशति- अ॒क्ष॒रा॒ । गा॒य॒त्री । गा॒य॒त्री । ब्र॒ह्म॒व॒र्च॒समिति॑ ब्रह्म - व॒र्च॒सम् । गा॒य॒त्रि॒या । ए॒व । ब्र॒ह्म॒व॒र्च॒समिति॑ ब्रह्म - व॒र्च॒सम् । अवेति॑ । रु॒न्ध॒ते॒ । अ॒ति॒रा॒त्रावित्य॑ति - रा॒त्रौ । अ॒भितः॑ । भ॒व॒तः॒ । ब्र॒ह्म॒व॒र्च॒स्येति॑ ब्रह्म - व॒र्च॒सस्य॑ । परि॑गृहीत्या॒ इति॒ परि॑ - गृ॒ही॒त्यै॒ ।  ।  8 ( 74) 

TS 7.4.3.1  
ऋ॒क्षा । वै । इ॒यम् । अ॒लो॒मका᳚ । आ॒सी॒त् । सा । अ॒का॒म॒य॒त॒ । ओष॑धीभि॒रित्योष॑धि-भिः॒ । वन॒स्पति॑भि॒रिति॒ वन॒स्पति॑-भिः॒ । प्रेति॑ । जा॒ये॒य॒ । इति॑ । सा । ए॒ताः । त्रिꣳ॒॒शत᳚म् । रात्रीः᳚ । अ॒प॒श्य॒त् । ततः॑ । वै । इ॒यम् । ओष॑धीभि॒रित्योष॑धि - भिः॒ । वन॒स्पति॑भि॒रिति॒ वन॒स्पति॑ -भिः॒ । प्रेति॑ । अ॒जा॒य॒त॒ । ये । प्र॒जाका॑मा॒ इति॑ प्र॒जा - का॒माः॒ । प॒शुका॑मा॒ इति॑ प॒शु - का॒माः॒ । स्युः । ते । ए॒ताः । आ॒सी॒र॒न्न् । प्रेति॑ । ए॒व । जा॒य॒न्ते॒ । प्र॒जयेति॑ प्र-जया᳚ । प॒शुभि॒रिति॑ प॒शु-भिः॒ । इ॒यम् । वै । अ॒क्षु॒द्ध्य॒त् । सा । ए॒ताम् । वि॒राज॒मिति॑ वि - राज᳚म् । अ॒प॒श्य॒त् । ताम् । आ॒त्मन्न् । धि॒त्वा । अ॒न्नाद्य॒मित्य॑न्न - अद्य᳚म् । अवेति॑ । अ॒रु॒न्ध॒ । ओष॑धीः ।  9 ( 50) 

TS 7.4.3.2  
वन॒स्पतीन्॑ । प्र॒जामिति॑ प्र - जाम् । प॒शून् । तेन॑ । अ॒व॒र्द्ध॒त॒ । सा । जे॒मान᳚म् । म॒हि॒मान᳚म् । अ॒ग॒च्छ॒त् । ये । ए॒वम् । वि॒द्वाꣳसः॑ । ए॒ताः । आस॑ते । वि॒राज॒मिति॑ वि-राज᳚म् । ए॒व । आ॒त्मन्न् । धि॒त्वा । अ॒न्नाद्य॒मित्य॑न्न - अद्य᳚म् । अवेति॑ । रु॒न्ध॒ते॒ । वर्द्ध॑न्ते । प्र॒जयेति॑ प्र - जया᳚ । प॒शुभि॒रिति॑ प॒शु - भिः॒ । जे॒मान᳚म् । म॒हि॒मान᳚म् । ग॒च्छ॒न्ति॒ । ज्योतिः॑ । अ॒ति॒रा॒त्र इत्य॑ति - रा॒त्रः । भ॒व॒ति॒ । सु॒व॒र्गस्येति॑ सुवः - गस्य॑ । लो॒कस्य॑ । अनु॑ख्यात्या॒ इत्यनु॑ - ख्या॒त्यै॒ । पृष्ठ्यः॑ । ष॒ड॒ह इति॑ षट् - अ॒हः । भ॒व॒ति॒ । षट् । वै । ऋ॒तवः॑ । षट् । पृ॒ष्ठानि॑ । पृ॒ष्ठैः । ए॒व । ऋ॒तून् । अ॒न्वारो॑ह॒न्तीत्य॑नु - आरो॑हन्ति । ऋ॒तुभि॒रित्यृ॒तु - भिः॒ । सं॒ॅव॒थ्स॒रमिति॑ सं - व॒थ्स॒रम् । ते । सं॒ॅव॒थ्स॒र इति॑ सं - व॒थ्स॒रे । ए॒व ।  10 ( 50) 

TS 7.4.3.3  
प्रतीति॑ । ति॒ष्ठ॒न्ति॒ । त्र॒य॒स्त्रिꣳ॒॒शादिति॑ त्रयः - त्रिꣳ॒॒शात् । त्र॒य॒स्त्रिꣳ॒॒शमिति॑ त्रयः - त्रिꣳ॒॒शम् । उपेति॑ । य॒न्ति॒ । य॒ज्ञस्य॑ । सन्त॑त्या॒ इति॒ सं - त॒त्यै॒ । अथो॒ इति॑ । प्र॒जाप॑ति॒रिति॑ प्र॒जा-प॒तिः॒ । वै । त्र॒य॒स्त्रिꣳ॒॒श इति॑ त्रयः-त्रिꣳ॒॒शः । प्र॒जाप॑ति॒मिति॑ प्र॒जा-प॒ति॒म् । ए॒व । एति॑ । र॒भ॒न्ते॒ । प्रति॑ष्ठित्या॒ इति॒ प्रति॑ - स्थि॒त्यै॒ । त्रि॒ण॒व इति॑ त्रि - न॒वः । भ॒व॒ति॒ । विजि॑त्या॒ इति॒ वि - जि॒त्यै॒ । ए॒क॒विꣳ॒॒श इत्ये॑क - विꣳ॒॒शः । भ॒व॒ति॒ । प्रति॑ष्ठित्या॒ इति॒ प्रति॑ - स्थि॒त्यै॒ । अथो॒ इति॑ । रुच᳚म् । ए॒व । आ॒त्मन्न् । द॒ध॒ते॒ । त्रि॒वृदिति॑ त्रि - वृत् । अ॒ग्नि॒ष्टुदित्य॑ग्नि - स्तुत् । भ॒व॒ति॒ । पा॒प्मान᳚म् । ए॒व । तेन॑ । निरिति॑ । द॒ह॒न्ते॒ । अथो॒ इति॑ । तेजः॑ । वै । त्रि॒वृदिति॑ त्रि-वृत् । तेजः॑ । ए॒व । आ॒त्मन्न् । द॒ध॒ते॒ । प॒ञ्च॒द॒श इति॑ पञ्च - द॒शः । इ॒न्द्र॒स्तो॒म इती᳚न्द्र - स्तो॒मः । भ॒व॒ति॒ । इ॒न्द्रि॒यम् । ए॒व । अवेति॑ ।  11 ( 50) 

TS 7.4.3.4  
रु॒न्ध॒ते॒ । स॒प्त॒द॒श इति॑ सप्त - द॒शः । भ॒व॒ति॒ । अ॒न्नाद्य॒स्येत्य॑न्न- अद्य॑स्य । अव॑रुद्ध्या॒ इत्यव॑-रु॒द्ध्यै॒ । अथो॒ इति॑ । प्रेति॑ । ए॒व । तेन॑ । जा॒य॒न्ते॒ । ए॒क॒विꣳ॒॒श इत्ये॑क - विꣳ॒॒शः । भ॒व॒ति॒ । प्रति॑ष्ठित्या॒ इति॒ प्रति॑ - स्थि॒त्यै॒ । अथो॒ इति॑ । रुच᳚म् । ए॒व । आ॒त्मन्न् । द॒ध॒ते॒ । च॒तु॒र्विꣳ॒॒श इति॑ चतुः - विꣳ॒॒शः । भ॒व॒ति॒ । चतु॑र्विꣳशति॒रिति॒ चतुः॑ - विꣳ॒॒श॒तिः॒ । अ॒र्द्ध॒मा॒सा इत्य॑र्द्ध - मा॒साः । सं॒ॅव॒थ्स॒र इति॑ सं - व॒थ्स॒रः । सं॒ॅव॒थ्स॒र इति॑ सं - व॒थ्स॒रः । सु॒व॒र्ग इति॑ सुवः - गः । लो॒कः । सं॒ॅव॒थ्स॒र इति॑ सं - व॒थ्स॒रे । ए॒व । सु॒व॒र्ग इति॑ सुवः - गे । लो॒के । प्रतीति॑ । ति॒ष्ठ॒न्ति॒ । अथो॒ इति॑ । ए॒षः । वै । वि॒षू॒वानिति॑ विषु - वान् । वि॒षू॒वन्त॒ इति॑ विषु - वन्तः॑ । भ॒व॒न्ति॒ । ये । ए॒वम् । वि॒द्वाꣳसः॑ । ए॒ताः । आस॑ते । च॒तु॒र्विꣳ॒॒शादिति॑ चतुः - विꣳ॒॒शात् । पृ॒ष्ठानि॑ । उपेति॑ । य॒न्ति॒ । सं॒ॅव॒थ्स॒र इति॑ सं - व॒थ्स॒रे । ए॒व । प्र॒ति॒ष्ठायेति॑ प्रति-स्थाय॑ ।  12 ( 50) 

TS 7.4.3.5  
दे॒वताः᳚ । अ॒भ्यारो॑ह॒न्तीत्य॑भि - आरो॑हन्ति । त्र॒य॒स्त्रिꣳ॒॒शादिति॑ त्रयः - त्रिꣳ॒॒शात् । त्र॒य॒स्त्रिꣳ॒॒शमिति॑ त्रय - त्रिꣳ॒॒शम् । उपेति॑ । य॒न्ति॒ । त्रय॑स्त्रिꣳश॒दिति॒ त्रयः॑ - त्रिꣳ॒॒श॒त् । वै । दे॒वताः᳚ । दे॒वता॑सु । ए॒व । प्रतीति॑ । ति॒ष्ठ॒न्ति॒ । त्रि॒ण॒व इति॑ त्रि - न॒वः । भ॒व॒ति॒ । इ॒मे । वै । लो॒काः । त्रि॒ण॒व इति॑ त्रि - न॒वः । ए॒षु । ए॒व । लो॒केषु॑ । प्रतीति॑ । ति॒ष्ठ॒न्ति॒ । द्वौ । ए॒क॒विꣳ॒॒शावित्ये॑क - विꣳ॒॒शौ । भ॒व॒तः॒ । प्रति॑ष्ठित्या॒ इति॒ प्रति॑ - स्थि॒त्यै॒ । अथो॒ इति॑ । रुच᳚म् । ए॒व । आ॒त्मन्न् । द॒ध॒ते॒ । ब॒हवः॑ । षो॒ड॒शिनः॑ । भ॒व॒न्ति॒ । तस्मा᳚त् । ब॒हवः॑ । प्र॒जास्विति॑ प्र - जासु॑ । वृषा॑णः । यत् । ए॒ते । स्तोमाः᳚ । व्यति॑षक्ता॒ इति॑ वि - अति॑षक्ताः । भव॑न्ति । तस्मा᳚त् । इ॒यम् । ओष॑धीभि॒रित्योष॑धि - भिः॒ । वन॒स्पति॑भि॒रिति॒ वन॒स्पति॑ - भिः॒ । व्यति॑ष॒क्तेति॑ वि - अति॑षक्ता ।  13 ( 50) 

TS 7.4.3.6  
व्यति॑षज्यन्त॒ इति॑ वि - अति॑षज्यन्ते । प्र॒जयेति॑ प्र - जया᳚ । प॒शुभि॒रिति॑ प॒शु - भिः॒ । ये । ए॒वम् । वि॒द्वाꣳसः॑ । ए॒ताः । आस॑ते । अक्लृ॑प्ताः । वै । ए॒ते । सु॒व॒र्गमिति॑ सुवः - गम् । लो॒कम् । य॒न्ति॒ । उ॒च्चा॒व॒चान् । हि । स्तोमान्॑ । उ॒प॒यन्तीत्यु॑प - यन्ति॑ । यत् । ए॒ते । ऊ॒र्द्ध्वाः । क्लृ॒प्ताः । स्तोमाः᳚ । भव॑न्ति । क्लृ॒प्ताः । ए॒व । सु॒व॒र्गमिति॑ सुवः - गम् । लो॒कम् । य॒न्ति॒ । उ॒भयोः᳚ । ए॒भ्यः॒ । लो॒कयोः᳚ । क॒ल्प॒ते॒ । त्रिꣳ॒॒शत् । ए॒ताः । त्रिꣳ॒॒शद॑क्ष॒रेति॑ त्रिꣳ॒॒शत् - अ॒क्ष॒रा॒ । वि॒राडिति॑ वि - राट् । अन्न᳚म् । वि॒राडिति॑ वि - राट् । वि॒राजेति॑ वि - राजा᳚ । ए॒व । अ॒न्नाद्य॒मित्य॑न्न-अद्य᳚म् । अवेति॑ । रु॒न्ध॒ते॒ । अ॒ति॒रा॒त्रावित्य॑ति - रा॒त्रौ । अ॒भितः॑ । भ॒व॒तः॒ । अ॒न्नाद्य॒स्येत्य॑न्न - अद्य॑स्य । परि॑गृहीत्या॒ इति॒ परि॑ - गृ॒ही॒त्यै॒ ।  ।  14 ( 49) 

TS 7.4.4.1  
प्र॒जाप॑ति॒रिति॑ प्र॒जा - प॒तिः॒ । सु॒व॒र्गमिति॑ सुवः - गम् । लो॒कम् । ऐ॒त् । तम् । दे॒वाः । येन॑ये॒नेति॒ येन॑ - ये॒न॒ । छन्द॑सा । अनु॑ । प्रेति॑ । अयु॑ञ्जत । तेन॑ । न । आ॒प्नु॒व॒न्न् । ते । ए॒ताः । द्वात्रिꣳ॑शतम् । रात्रीः᳚ । अ॒प॒श्य॒न्न् । द्वात्रिꣳ॑शदक्ष॒रेति॒ द्वात्रिꣳ॑शत् - अ॒क्ष॒रा॒ । अ॒नु॒ष्टुगित्य॑नु - स्तुक् । आनु॑ष्टुभ॒ इत्यानु॑ - स्तु॒भः॒ । प्र॒जाप॑ति॒रिति॑ प्र॒जा-प॒तिः॒ । स्वेन॑ । ए॒व । छन्द॑सा । प्र॒जाप॑ति॒मिति॑ प्र॒जा-प॒ति॒म् । आ॒प्त्वा । अ॒भ्या॒रुह्येत्य॑भि - आ॒रुह्य॑ । सु॒व॒र्गमिति॑ सुवः - गम् । लो॒कम् । आ॒य॒न्न् । ये । ए॒वम् । वि॒द्वाꣳसः॑ । ए॒ताः । आस॑ते । द्वात्रिꣳ॑शत् । ए॒ताः । द्वात्रिꣳ॑शदक्ष॒रेति॒ द्वात्रिꣳ॑शत् - अ॒क्ष॒रा॒ । अ॒नु॒ष्टुगित्य॑नु - स्तुक् । आनु॑ष्टुभ॒ इत्यानु॑ - स्तु॒भः॒ । प्र॒जाप॑ति॒रिति॑ प्र॒जा-प॒तिः॒ । स्वेन॑ । ए॒व । छन्द॑सा । प्र॒जाप॑ति॒मिति॑ प्र॒जा-प॒ति॒म् । आ॒प्त्वा । श्रिय᳚म् । ग॒च्छ॒न्ति॒ ।  15 ( 50) 

TS 7.4.4.2  
श्रीः । हि । म॒नु॒ष्य॑स्य । सु॒व॒र्ग इति॑ सुवः-गः । लो॒कः । द्वात्रिꣳ॑शत् । ए॒ताः । द्वात्रिꣳ॑शदक्ष॒रेति॒ द्वात्रिꣳ॑शत् - अ॒क्ष॒रा॒ । अ॒नु॒ष्टुगित्य॑नु - स्तुक् । वाक् । अ॒नु॒ष्टुबित्य॑नु - स्तुप् । सर्वा᳚म् । ए॒व । वाच᳚म् । आ॒प्नु॒व॒न्ति॒ । सर्वे᳚ । वा॒चः । व॒दि॒तारः॑ । भ॒व॒न्ति॒ । सर्वे᳚ । हि । श्रिय᳚म् । गच्छ॑न्ति । ज्योतिः॑ । गौः । आयुः॑ । इति॑ । त्र्य॒हा इति॑ त्रि - अ॒हाः । भ॒व॒न्ति॒ । इ॒यम् । वाव । ज्योतिः॑ । अ॒न्तरि॑क्षम् । गौः । अ॒सौ । आयुः॑ । इ॒मान् । ए॒व । लो॒कान् । अ॒भ्यारो॑ह॒न्तीत्य॑भि - आरो॑हन्ति । अ॒भि॒पू॒र्वमित्य॑भि - पू॒र्वम् । त्र्य॒हा इति॑ त्रि-अ॒हाः । भ॒व॒न्ति॒ । अ॒भि॒पू॒र्वमित्य॑भि - पू॒र्वम् । ए॒व । सु॒व॒र्गमिति॑ सुवः - गम् । लो॒कम् । अ॒भ्यारो॑ह॒न्तीत्य॑भि-आरो॑हन्ति । बृ॒ह॒द्र॒थ॒न्त॒राभ्या॒मिति॑ बृहत् - र॒थ॒न्त॒राभ्या᳚म् । य॒न्ति॒ ।  16 ( 50) 

TS 7.4.4.3  
इ॒यम् । वाव । र॒थ॒न्त॒रमिति॑ रथं - त॒रम् । अ॒सौ । बृ॒हत् । आ॒भ्याम् । ए॒व । य॒न्ति॒ । अथो॒ इति॑ । अ॒नयोः᳚ । ए॒व । प्रतीति॑ । ति॒ष्ठ॒न्ति॒ । ए॒ते इति॑ । वै । य॒ज्ञस्य॑ । अ॒ञ्ज॒साय॑नी॒ इत्य॑ञ्जसा - अय॑नी । स्रु॒ती इति॑ । ताभ्या᳚म् । ए॒व । सु॒व॒र्गमिति॑ सुवः - गम् । लो॒कम् । य॒न्ति॒ । परा᳚ञ्चः । वै । ए॒ते । सु॒व॒र्गमिति॑ सुवः - गम् । लो॒कम् । अ॒भ्यारो॑ह॒न्तीत्य॑भि - आरो॑हन्ति । ये । परा॑चः । त्र्य॒हानिति॑ त्रि - अ॒हान् । उ॒प॒यन्तीत्यु॑प - यन्ति॑ । प्र॒त्यङ् । त्र्य॒ह इति॑ त्रि - अ॒हः । भ॒व॒ति॒ । प्र॒त्यव॑रूढ्या॒ इति॑ प्रति - अव॑रूढ्यै । अथो॒ इति॑ । प्रति॑ष्ठित्या॒ इति॒ प्रति॑ - स्थि॒त्यै॒ । उ॒भयोः᳚ । लो॒कयोः᳚ । ऋ॒द्ध्वा । उदिति॑ । ति॒ष्ठ॒न्ति॒ । द्वात्रिꣳ॑शत् । ए॒ताः । तासा᳚म् । याः । त्रिꣳ॒॒शत् । त्रिꣳ॒॒शद॑क्ष॒रेति॑ त्रिꣳ॒॒शत् - अ॒क्ष॒रा॒ ( ) । वि॒राडिति॑ वि - राट् । अन्न᳚म् । वि॒राडिति॑ वि - राट् । वि॒राजेति॑ वि - राजा᳚ । ए॒व । अ॒न्नाद्य॒मित्य॑न्न - अद्य᳚म् । अवेति॑ । रु॒न्ध॒ते॒ । ये इति॑ । द्वे इति॑ । अ॒हो॒रा॒त्रे इत्य॑हः - रा॒त्रे । ए॒व । ते इति॑ । उ॒भाभ्या᳚म् । रू॒पाभ्या᳚म् । सु॒व॒र्गमिति॑ सुवः - गम् । लो॒कम् । य॒न्ति॒ । अ॒ति॒रा॒त्रावित्य॑ति - रा॒त्रौ । अ॒भितः॑ । भ॒व॒तः॒ । परि॑गृहीत्या॒ इति॒ परि॑ - गृ॒ही॒त्यै॒ ।  ।  17 ( 72) 

TS 7.4.5.1  
द्वे इति॑ । वाव । दे॒व॒स॒त्रे इति॑ देव - स॒त्रे । द्वा॒द॒शा॒ह इति॑ द्वादश-अ॒हः । च॒ । ए॒व । त्र॒य॒स्त्रिꣳ॒॒श॒द॒ह इति॑ त्रयस्त्रिꣳशत्-अ॒हः । च॒ । ये । ए॒वम् । वि॒द्वाꣳसः॑ । त्र॒य॒स्त्रिꣳ॒॒श॒द॒हमिति॑ त्रयस्त्रिꣳशत्-अ॒हम् । आस॑ते । सा॒क्षादिति॑ स - अ॒क्षात् । ए॒व । दे॒वताः᳚ । अ॒भ्यारो॑ह॒न्तीत्य॑भि - आरो॑हन्ति । यथा᳚ । खलु॑ । वै । श्रेयान्॑ । अ॒भ्यारू॑ढ॒ इत्य॑भि - आरू॑ढः । का॒मय॑ते । तथा᳚ । क॒रो॒ति॒ । यदि॑ । अ॒व॒विद्ध्य॒तीत्य॑व - विद्ध्य॑ति । पापी॑यान् । भ॒व॒ति॒ । यदि॑ । न । अ॒व॒विद्ध्य॒तीत्य॑व - विद्ध्य॑ति । स॒दृङ्ङिति॑ स - दृङ् । ये । ए॒वम् । वि॒द्वाꣳसः॑ । त्र॒य॒स्त्रिꣳ॒॒श॒द॒हमिति॑ त्रयस्त्रिꣳशत् - अ॒हम् । आस॑ते । वीति॑ । पा॒प्मना᳚ । भ्रातृ॑व्येण । एति॑ । व॒र्त॒न्ते॒ । अ॒ह॒र्भाज॒ इत्य॑हः - भाजः॑ । वै । ए॒ताः । दे॒वाः । अग्रे᳚ । एति॑ । अ॒ह॒र॒न्न् ।  18 ( 50) 

TS 7.4.5.2  
अहः॑ । एकः॑ । अभ॑जत । अहः॑ । एकः॑ । ताभिः॑ । वै । ते । प्र॒बाहु॒गिति॑ प्र - बाहु॑क् । आ॒र्द्ध्नु॒व॒न्न् । ये । ए॒वम् । वि॒द्वाꣳसः॑ । त्र॒य॒स्त्रिꣳ॒॒श॒द॒हमिति॑ त्रयस्त्रिꣳशत् - अ॒हम् । आस॑ते । सर्वे᳚ । ए॒व । प्र॒बाहु॒गिति॑ प्र - बाहु॑क् । ऋ॒द्ध्नु॒व॒न्ति॒ । सर्वे᳚ । ग्राम॑णीय॒मिति॒ ग्राम॑ - नी॒य॒म् । प्रेति॑ । आ॒प्नु॒व॒न्ति॒ । प॒ञ्चा॒हा इति॑ पञ्च-अ॒हाः । भ॒व॒न्ति॒ । पञ्च॑ । वै । ऋ॒तवः॑ । सं॒ॅव॒थ्स॒र इति॑ सं - व॒थ्स॒रः । ऋ॒तुषु॑ । ए॒व । सं॒ॅव॒थ्स॒र इति॑ सं-व॒थ्स॒रे । प्रतीति॑ । ति॒ष्ठ॒न्ति॒ । अथो॒ इति॑ । पञ्चा᳚क्ष॒रेति॒ पञ्च॑-अ॒क्ष॒रा॒ । प॒ङ्क्तिः । पाङ्क्तः॑ । य॒ज्ञः । य॒ज्ञम् । ए॒व । अवेति॑ । रु॒न्ध॒ते॒ । त्रीणि॑ । आ॒श्वि॒नानि॑ । भ॒व॒न्ति॒ । त्रयः॑ । इ॒मे । लो॒काः । ए॒षु ।  19 ( 50) 

TS 7.4.5.3  
ए॒व । लो॒केषु॑ । प्रतीति॑ । ति॒ष्ठ॒न्ति॒ । अथो॒ इति॑ । त्रीणि॑ । वै । य॒ज्ञस्य॑ । इ॒न्द्रि॒याणि॑ । तानि॑ । ए॒व । अवेति॑ । रु॒न्ध॒ते॒ । वि॒श्व॒जिदिति॑ विश्व - जित् । भ॒व॒ति॒ । अ॒न्नाद्य॒स्येत्य॑न्न - अद्य॑स्य । अव॑रुद्ध्या॒ इत्यव॑ - रु॒द्ध्यै॒ । सर्व॑पृष्ठ॒ इति॒ सर्व॑ - पृ॒ष्ठः॒ । भ॒व॒ति॒ । सर्व॑स्य । अ॒भिजि॑त्या॒ इत्य॒भि - जि॒त्यै॒ । वाक् । वै । द्वा॒द॒शा॒ह इति॑ द्वादश - अ॒हः । यत् । पु॒रस्ता᳚त् । द्वा॒द॒शा॒हमिति॑ द्वादश - अ॒हम् । उ॒पे॒युरित्यु॑प-इ॒युः । अना᳚प्ताम् । वाच᳚म् । उपेति॑ । इ॒युः॒ । उ॒प॒दासु॒केत्यु॑प - दासु॑का । ए॒षा॒म् । वाक् । स्या॒त् । उ॒परि॑ष्टात् । द्वा॒द॒शा॒हमिति॑ द्वादश - अ॒हम् । उपेति॑ । य॒न्ति॒ । आ॒प्ताम् । ए॒व । वाच᳚म् । उपेति॑ । य॒न्ति॒ । तस्मा᳚त् । उ॒परि॑ष्टात् । वा॒चा । व॒दा॒मः॒ । अ॒वा॒न्त॒रमित्य॑व - अ॒न्त॒रम् ।  20 ( 50) 

TS 7.4.5.4  
वै । द॒श॒रा॒त्रेणेति॑ दश - रा॒त्रेण॑ । प्र॒जाप॑ति॒रिति॑ प्र॒जा - प॒तिः॒ । प्र॒जा इति॑ प्र - जाः । अ॒सृ॒ज॒त॒ । यत् । द॒श॒रा॒त्र इति॑ दश - रा॒त्रः । भव॑ति । प्र॒जा इति॑ प्र - जाः । ए॒व । तत् । यज॑मानाः । सृ॒ज॒न्ते॒ । ए॒ताम् । ह॒ । वै । उ॒द॒ङ्कः । शौ॒ल्बा॒य॒नः । स॒त्रस्य॑ । ऋद्धि᳚म् । उ॒वा॒च॒ । यत् । द॒श॒रा॒त्र इति॑ दश - रा॒त्रः । यत् । द॒श॒रा॒त्र इति॑ दश - रा॒त्रः । भव॑ति । स॒त्रस्य॑ । ऋद्ध्यै᳚ । अथो॒ इति॑ । यत् । ए॒व । पूर्वे॑षु । अह॒स्स्वित्यहः॑ - सु॒ । विलो॒मेति॒ वि - लो॒म॒ । क्रि॒यते᳚ । तस्य॑ । ए॒व । ए॒षा । शान्तिः॑ । द्व्य॒नी॒का इति॑ द्वि - अ॒नी॒काः । वै । ए॒ताः । रात्र॑यः । यज॑मानाः । वि॒श्व॒जिदिति॑ विश्व - जित् । स॒ह । अ॒ति॒रा॒त्रेणेत्य॑ति - रा॒त्रेण॑ । पूर्वाः᳚ । षोड॑श । स॒ह ( ) । अ॒ति॒रा॒त्रेणेत्य॑ति - रा॒त्रेण॑ । उत्त॑रा॒ इत्युत् - त॒राः॒ । षोड॑श । ये । ए॒वम् । वि॒द्वाꣳसः॑ । त्र॒य॒स्त्रिꣳ॒॒श॒द॒हमिति॑ त्रयस्त्रिꣳशत् - अ॒हम् । आस॑ते । एति॑ । ए॒षा॒म् । द्व्य॒नी॒केति॑ द्वि - अ॒नी॒का । प्र॒जेति॑ प्र - जा । जा॒य॒ते॒ । अ॒ति॒रा॒त्रावित्य॑ति - रा॒त्रौ । अ॒भितः॑ । भ॒व॒तः॒ । परि॑गृहीत्या॒ इति॒ परि॑ - गृ॒ही॒त्यै॒ ।  ।  21 ( 67) 

TS 7.4.6.1  
आ॒दि॒त्याः । अ॒का॒म॒य॒न्त॒ । सु॒व॒र्गमिति॑ सुवः - गम् । लो॒कम् । इ॒या॒म॒ । इति॑ । ते । सु॒व॒र्गमिति॑ सुवः - गम् । लो॒कम् । न । प्रेति॑ । अ॒जा॒न॒न्न् । न । सु॒व॒र्गमिति॑ सुवः-गम् । लो॒कम् । आ॒य॒न्न् । ते । ए॒तम् । ष॒ट्त्रिꣳ॒॒श॒द्रा॒त्रमिति॑ षट्त्रिꣳशत् - रा॒त्रम् । अ॒प॒श्य॒न्न् । तम् । एति॑ । अ॒ह॒र॒न्न् । तेन॑ । अ॒य॒ज॒न्त॒ । ततः॑ । वै । ते । सु॒व॒र्गमिति॑ सुवः - गम् । लो॒कम् । प्रेति॑ । अ॒जा॒न॒न्न् । सु॒व॒र्गमिति॑ सुवः-गम् । लो॒कम् । आ॒य॒न्न् । ये । ए॒वम् । वि॒द्वाꣳसः॑ । ष॒ट्त्रिꣳ॒॒श॒द्रा॒त्रमिति॑ षट्त्रिꣳशत् - रा॒त्रम् । आस॑ते । सु॒व॒र्गमिति॑ सुवः - गम् । ए॒व । लो॒कम् । प्रेति॑ । जा॒न॒न्ति॒ । सु॒व॒र्गमिति॑ सुवः - गम् । लो॒कम् । य॒न्ति॒ । ज्योतिः॑ । अ॒ति॒रा॒त्र इत्य॑ति - रा॒त्रः ।  22 ( 50) 

TS 7.4.6.2  
भ॒व॒ति॒ । ज्योतिः॑ । ए॒व । पु॒रस्ता᳚त् । द॒ध॒ते॒ । सु॒व॒र्गस्येति॑ सुवः - गस्य॑ । लो॒कस्य॑ । अनु॑ख्यात्या॒ इत्यनु॑ - ख्या॒त्यै॒ । ष॒ड॒हा इति॑ षट् - अ॒हाः । भ॒व॒न्ति॒ । षट् । वै । ऋ॒तवः॑ । ऋ॒तुषु॑ । ए॒व । प्रतीति॑ । ति॒ष्ठ॒न्ति॒ । च॒त्वारः॑ । भ॒व॒न्ति॒ । चत॑स्रः । दिशः॑ । दि॒क्षु । ए॒व । प्रतीति॑ । ति॒ष्ठ॒न्ति॒ । अस॑त्रम् । वै । ए॒तत् । यत् । अ॒छ॒न्दो॒ममित्य॑छन्दः - मम् । यत् । छ॒न्दो॒मा इति॑ छन्दः - माः । भव॑न्ति । तेन॑ । स॒त्रम् । दे॒वताः᳚ । ए॒व । पृ॒ष्ठैः । अवेति॑ । रु॒न्ध॒ते॒ । प॒शून् । छ॒न्दो॒मैरिति॑ छन्दः - मैः । ओजः॑ । वै । वी॒र्य᳚म् । पृ॒ष्ठानि॑ । प॒शवः॑ । छ॒न्दो॒मा इति॑ छन्दः - माः । ओज॑सि । ए॒व ।  23 ( 50) 

TS 7.4.6.3  
वी॒र्ये᳚ । प॒शुषु॑ । प्रतीति॑ । ति॒ष्ठ॒न्ति॒ । ष॒ट्त्रिꣳ॒॒श॒द्रा॒त्र इति॑ षट्त्रिꣳशत्-रा॒त्रः । भ॒व॒ति॒ । षट्त्रिꣳ॑शदक्ष॒रेति॒ षट्त्रिꣳ॑शत्-अ॒क्ष॒रा॒ । बृ॒ह॒ती । बार्.ह॑ताः । प॒शवः॑ । बृ॒ह॒त्या । ए॒व । प॒शून् । अवेति॑ । रु॒न्ध॒ते॒ । बृ॒ह॒ती । छन्द॑साम् । स्वारा᳚ज्य॒मिति॒ स्व - रा॒ज्य॒म् । आ॒श्ञु॒त॒ । अ॒श्ञु॒वते᳚ । स्वारा᳚ज्य॒मिति॒ स्व - रा॒ज्य॒म् । ये । ए॒वम् । वि॒द्वाꣳसः॑ । ष॒ट्त्रिꣳ॒॒श॒द्रा॒त्रमिति॑ षट्त्रिꣳशत् - रा॒त्रम् । आस॑ते । सु॒व॒र्गमिति॑ सुवः - गम् । ए॒व । लो॒कम् । य॒न्ति॒ । अ॒ति॒रा॒त्रावित्य॑ति - रा॒त्रौ । अ॒भितः॑ । भ॒व॒तः॒ । सु॒व॒र्गस्येति॑ सुवः - गस्य॑ । लो॒कस्य॑ । परि॑गृहीत्या॒ इति॒ परि॑ - गृ॒ही॒त्यै॒ ।  ।  24 ( 36) 

TS 7.4.7.1  
वसि॑ष्ठः । ह॒तपु॑त्र॒ इति॑ ह॒त - पु॒त्रः॒ । अ॒का॒म॒य॒त॒ । वि॒न्देय॑ । प्र॒जामिति॑ प्र-जाम् । अ॒भीति॑ । सौ॒दा॒सान् । भ॒वे॒य॒म् । इति॑ । सः । ए॒तम् । ए॒क॒स्मा॒न्न॒प॒ञ्चा॒शमित्ये॑कस्मात् - न॒प॒ञ्चा॒शम् । अ॒प॒श्य॒त् । तम् । एति॑ । अ॒ह॒र॒त् । तेन॑ । अ॒य॒ज॒त॒ । ततः॑ । वै । सः । अवि॑न्दत । प्र॒जामिति॑ प्र-जाम् । अ॒भीति॑ । सौ॒दा॒सान् । अ॒भ॒व॒त् । ये । ए॒वम् । वि॒द्वाꣳसः॑ । ए॒क॒स्मा॒न्न॒प॒ञ्चा॒शमित्ये॑कस्मात्-न॒प॒ञ्चा॒शम् । आस॑ते । वि॒न्दन्ते᳚ । प्र॒जामिति॑ प्र - जाम् । अ॒भीति॑ । भ्रातृ॑व्यान् । भ॒व॒न्ति॒ । त्रयः॑ । त्रि॒वृत॒ इति॑ त्रि - वृतः॑ । अ॒ग्नि॒ष्टो॒मा इत्य॑ग्नि - स्तो॒माः । भ॒व॒न्ति॒ । वज्र॑स्य । ए॒व । मुख᳚म् । समिति॑ । श्य॒न्ति॒ । दश॑ । प॒ञ्च॒द॒शा इति॑ पञ्च - द॒शाः । भ॒व॒न्ति॒ । प॒ञ्च॒द॒श इति॑ पञ्च - द॒शः । वज्रः॑ ।  25 ( 50) 

TS 7.4.7.2  
वज्र᳚म् । ए॒व । भ्रातृ॑व्येभ्यः । प्रेति॑ । ह॒र॒न्ति॒ । षो॒ड॒शि॒मदिति॑ षोडशि - मत् । द॒श॒मम् । अहः॑ । भ॒व॒ति॒ । वज्रे᳚ । ए॒व । वी॒र्य᳚म् । द॒ध॒ति॒ । द्वाद॑श । स॒प्त॒द॒शा इति॑ सप्त - द॒शाः । भ॒व॒न्ति॒ । अ॒न्नाद्य॒स्येत्य॑न्न- अद्य॑स्य । अव॑रुद्ध्या॒ इत्यव॑-रु॒द्ध्यै॒ । अथो॒ इति॑ । प्रेति॑ । ए॒व । तैः । जा॒य॒न्ते॒ । पृष्ठ्यः॑ । ष॒ड॒ह इति॑ षट् - अ॒हः । भ॒व॒ति॒ । षट् । वै । ऋ॒तवः॑ । षट् । पृ॒ष्ठानि॑ । पृ॒ष्ठैः । ए॒व । ऋ॒तून् । अ॒न्वारो॑ह॒न्तीत्य॑नु-आरो॑हन्ति । ऋ॒तुभि॒रित्यृ॒तु - भिः॒ । सं॒ॅव॒थ्स॒रमिति॑ सं - व॒थ्स॒रम् । ते । सं॒ॅव॒थ्स॒र इति॑ सं - व॒थ्स॒रे । ए॒व । प्रतीति॑ । ति॒ष्ठ॒न्ति॒ । द्वाद॑श । ए॒क॒विꣳ॒॒शा इत्ये॑क - विꣳ॒॒शाः । भ॒व॒न्ति॒ । प्रति॑ष्ठित्या॒ इति॒ प्रति॑ - स्थि॒त्यै॒ । अथो॒ इति॑ । रुच᳚म् । ए॒व । आ॒त्मन्न् ।  26 ( 50) 

TS 7.4.7.3  
द॒ध॒ते॒ । ब॒हवः॑ । षो॒ड॒शिनः॑ । भ॒व॒न्ति॒ । विजि॑त्या॒ इति॒ वि - जि॒त्यै॒ । षट् । आ॒श्वि॒नानि॑ । भ॒व॒न्ति॒ । षट् । वै । ऋ॒तवः॑ । ऋ॒तुषु॑ । ए॒व । प्रतीति॑ । ति॒ष्ठ॒न्ति॒ । ऊ॒ना॒ति॒रि॒क्ता इत्यू॑न - अ॒ति॒रि॒क्ताः । वै । ए॒ताः । रात्र॑यः । ऊ॒नाः । तत् । यत् । एक॑स्यै । न । प॒ञ्चा॒शत् । अति॑रिक्ता॒ इत्यति॑ - रि॒क्ताः॒ । तत् । यत् । भूय॑सीः । अ॒ष्टाच॑त्वारिꣳशत॒ इत्य॒ष्टा-च॒त्वा॒रिꣳ॒॒श॒तः॒ । ऊ॒नात् । च॒ । खलु॑ । वै । अति॑रिक्ता॒दित्यति॑-रि॒क्ता॒त् । च॒ । प्र॒जाप॑ति॒रिति॑ प्र॒जा - प॒तिः॒ । प्रेति॑ । अ॒जा॒य॒त॒ । ये । प्र॒जाका॑मा॒ इति॑ प्र॒जा - का॒माः॒ । प॒शुका॑मा॒ इति॑ प॒शु - का॒माः॒ । स्युः । ते । ए॒ताः । आ॒सी॒र॒न्न् । प्रेति॑ । ए॒व । जा॒य॒न्ते॒ । प्र॒जयेति॑ प्र - जया᳚ ( ) । प॒शुभि॒रिति॑ प॒शु - भिः॒ । वै॒रा॒जः । वै । ए॒षः । य॒ज्ञः । यत् । ए॒क॒स्मा॒न्न॒प॒ञ्चा॒श इत्ये॑कस्मात् - न॒प॒ञ्चा॒शः । ये । ए॒वम् । वि॒द्वाꣳसः॑ । ए॒क॒स्मा॒न्न॒प॒ञ्चा॒शमित्ये॑कस्मात् - न॒प॒ञ्चा॒शम् । आस॑ते । वि॒राज॒मिति॑ वि - राज᳚म् । ए॒व । ग॒च्छ॒न्ति॒ । अ॒न्ना॒दा इत्य॑न्न-अ॒दाः । भ॒व॒न्ति॒ । अ॒ति॒रा॒त्रावित्य॑ति - रा॒त्रौ । अ॒भितः॑ । भ॒व॒तः॒ । अ॒न्नाद्य॒स्येत्य॑न्न-अद्य॑स्य । परि॑गृहीत्या॒ इति॒ परि॑-गृ॒ही॒त्यै॒ ।  ।  27 ( 72) 

TS 7.4.8.1  
सं॒ॅव॒थ्स॒रायेति॑ सं - व॒थ्स॒राय॑ । दी॒क्षि॒ष्यमा॑णाः । ए॒का॒ष्ट॒काया॒मित्ये॑क - अ॒ष्ट॒काया᳚म् । दी॒क्षे॒र॒न्न् । ए॒षा । वै । सं॒ॅव॒थ्स॒रस्येति॑ सं - व॒थ्स॒रस्य॑ । पत्नी᳚ । यत् । ए॒का॒ष्ट॒केत्ये॑क-अ॒ष्ट॒का । ए॒तस्या᳚म् । वै । ए॒षः । ए॒ताम् । रात्रि᳚म् । व॒स॒ति॒ । सा॒क्षादिति॑ स - अ॒क्षात् । ए॒व । सं॒ॅव॒थ्स॒रमिति॑ सं - व॒थ्स॒रम् । आ॒रभ्येत्या᳚ - रभ्य॑ । दी॒क्ष॒न्ते॒ । आर्त᳚म् । वै । ए॒ते । सं॒ॅव॒थ्स॒रस्येति॑ सं - व॒थ्स॒रस्य॑ । अ॒भीति॑ । दी॒क्ष॒न्ते॒ । ये । ए॒का॒ष्ट॒काया॒मित्ये॑क - अ॒ष्ट॒काया᳚म् । दीक्ष॑न्ते । अन्त॑नामाना॒वित्यन्त॑- ना॒मा॒नौ॒ । ऋ॒तू इति॑ । भ॒व॒तः॒ । व्य॑स्त॒मिति॒ वि-अ॒स्त॒म् । वै । ए॒ते । सं॒ॅव॒थ्स॒रस्येति॑ सं - व॒थ्स॒रस्य॑ । अ॒भीति॑ । दी॒क्ष॒न्ते॒ । ये । ए॒का॒ष्ट॒काया॒मित्ये॑क - अ॒ष्ट॒काया᳚म् । दीक्ष॑न्ते । अन्त॑नामाना॒वित्यन्त॑- ना॒मा॒नौ॒ । ऋ॒तू इति॑ । भ॒व॒तः॒ । फ॒ल्गु॒नी॒पू॒र्ण॒मा॒स इति॑ फल्गुनी- पू॒र्ण॒मा॒से । दी॒क्षे॒र॒न्न् । मुख᳚म् । वै । ए॒तत् ।  28 ( 50) 

TS 7.4.8.2  
सं॒ॅव॒थ्स॒रस्येति॑ सं - व॒थ्स॒रस्य॑ । यत् । फ॒ल्गु॒नी॒पू॒र्ण॒मा॒स इति॑ फल्गुनी-पू॒र्ण॒मा॒सः । मु॒ख॒तः । ए॒व । सं॒ॅव॒थ्स॒रमिति॑ सं-व॒थ्स॒रम् । आ॒रभ्येत्या᳚ - रभ्य॑ । दी॒क्ष॒न्ते॒ । तस्य॑ । एका᳚ । ए॒व । नि॒र्येति॑ निः - या । यत् । साम्मे᳚घ्य॒ इति॒ सां - मे॒घ्ये॒ । वि॒षू॒वानिति॑ विषु - वान् । सं॒पद्य॑त॒ इति॑ सं - पद्य॑ते । चि॒त्रा॒पू॒र्ण॒मा॒स इति॑ चित्रा - पू॒र्ण॒मा॒से । दी॒क्षे॒र॒न्न् । मुख᳚म् । वै । ए॒तत् । सं॒ॅव॒थ्स॒रस्येति॑ सं - व॒थ्स॒रस्य॑ । यत् । चि॒त्रा॒पू॒र्ण॒मा॒स इति॑ चित्रा - पू॒र्ण॒मा॒सः । मु॒ख॒तः । ए॒व । सं॒ॅव॒थ्स॒रमिति॑ सं - व॒थ्स॒रम् । आ॒रभ्येत्या᳚ - रभ्य॑ । दी॒क्ष॒न्ते॒ । तस्य॑ । न । का । च॒न । नि॒र्येति॑ निः - या । भ॒व॒ति॒ । च॒तु॒र॒ह इति॑ चतुः-अ॒हे । पु॒रस्ता᳚त् । पौ॒र्ण॒मा॒स्या इति॑ पौर्ण-मा॒स्यै । दी॒क्षे॒र॒न्न् । तेषा᳚म् । ए॒का॒ष्ट॒काया॒मित्ये॑क - अ॒ष्ट॒काया᳚म् । क्र॒यः । समिति॑ । प॒द्य॒ते॒ । तेन॑ । ए॒का॒ष्ट॒कामित्ये॑क-अ॒ष्ट॒काम् । न । छ॒म्बट् । कु॒र्व॒न्ति॒ । तेषा᳚म् ।  29 ( 50) 

TS 7.4.8.3  
पू॒र्व॒प॒क्ष इति॑ पूर्व - प॒क्षे । सु॒त्या । समिति॑ । प॒द्य॒ते॒ । पू॒र्व॒प॒क्षमिति॑ पूर्व - प॒क्षम् । मासाः᳚ । अ॒भि । समिति॑ । प॒द्य॒न्ते॒ । ते । पू॒र्व॒प॒क्ष इति॑ पूर्व-प॒क्षे । उदिति॑ । ति॒ष्ठ॒न्ति॒ । तान् । उ॒त्तिष्ठ॑त॒ इत्यु॑त्-तिष्ठ॑तः । ओष॑धयः । वन॒स्पत॑यः । अनु॑ । उदिति॑ । ति॒ष्ठ॒न्ति॒ । तान् । क॒ल्या॒णी । की॒र्तिः । अनु॑ । उदिति॑ । ति॒ष्ठ॒ति॒ । अरा᳚थ्सुः । इ॒मे । यज॑मानाः । इति॑ । तत् । अन्विति॑ । सर्वे᳚ । रा॒द्ध्नु॒व॒न्ति॒ ।  ।  30 ( 34) 

TS 7.4.9.1  
सु॒व॒र्गमिति॑ सुवः - गम् । वै । ए॒ते । लो॒कम् । य॒न्ति॒ । ये । स॒त्रम् । उ॒प॒यन्तीत्यु॑प - यन्ति॑ । अ॒भीति॑ । इ॒न्ध॒ते॒ । ए॒व । दी॒क्षाभिः॑ । आ॒त्मान᳚म् । श्र॒प॒य॒न्ते॒ । उ॒प॒सद्भि॒रित्यु॑प॒सत् - भिः॒ । द्वाभ्या᳚म् । लोम॑ । अवेति॑ । द्य॒न्ति॒ । द्वाभ्या᳚म् । त्वच᳚म् । द्वाभ्या᳚म् । असृ॑त् । द्वाभ्या᳚म् । माꣳ॒॒सम् । द्वाभ्या᳚म् । अस्थि॑ । द्वाभ्या᳚म् । म॒ज्जान᳚म् । आ॒त्मद॑क्षिण॒मित्या॒त्म - द॒क्षि॒ण॒म् । वै । स॒त्रम् । आ॒त्मान᳚म् । ए॒व । दक्षि॑णाम् । नी॒त्वा । सु॒व॒र्गमिति॑ सुवः - गम् । लो॒कम् । य॒न्ति॒ । शिखा᳚म् । अनु॑ । प्रेति॑ । व॒प॒न्ते॒ । ऋद्ध्यै᳚ । अथो॒ इति॑ । रघी॑याꣳसः । सु॒व॒र्गमिति॑ सुवः - गम् । लो॒कम् । अ॒या॒म॒ । इति॑ ( ) ।  ।  31 ( 50) 

TS 7.4.10.1  
ब्र॒ह्म॒वा॒दिन॒ इति॑ ब्रह्म - वा॒दिनः॑ । व॒द॒न्ति॒ । अ॒ति॒रा॒त्र इत्य॑ति-रा॒त्रः । प॒र॒मः । य॒ज्ञ॒क्र॒तू॒नामिति॑ यज्ञ-क्र॒तू॒नाम् । कस्मा᳚त् । तम् । प्र॒थ॒मम् । उपेति॑ । य॒न्ति॒ । इति॑ । ए॒तत् । वै । अ॒ग्नि॒ष्टो॒ममित्य॑ग्नि - स्तो॒मम् । प्र॒थ॒मम् । उपेति॑ । य॒न्ति॒ । अथ॑ । उ॒क्थ्य᳚म् । अथ॑ । षो॒ड॒शिन᳚म् । अथ॑ । अ॒ति॒रा॒त्रमित्य॑ति - रा॒त्रम् । अ॒नु॒पू॒र्वमित्य॑नु - पू॒र्वम् । ए॒व । ए॒तत् । य॒ज्ञ॒क्र॒तूनिति॑ यज्ञ - क्र॒तून् । उ॒पेत्येत्यु॑प - इत्य॑ । तान् । आ॒लभ्येत्या᳚ - लभ्य॑ । प॒रि॒गृह्येति॑ परि - गृह्य॑ । सोम᳚म् । ए॒व । ए॒तत् । पिब॑न्तः । आ॒स॒ते॒ । ज्योति॑ष्टोम॒मिति॒ ज्योतिः॑ - स्तो॒म॒म् । प्र॒थ॒मम् । उपेति॑ । य॒न्ति॒ । ज्योति॑ष्टोम॒ इति॒ ज्योतिः॑ - स्तो॒मः॒ । वै । स्तोमा॑नाम् । मुख᳚म् । मु॒ख॒तः । ए॒व । स्तोमान्॑ । प्रेति॑ । यु॒ञ्ज॒ते॒ । ते ।  32 ( 50) 

TS 7.4.10.2  
सꣳस्तु॑ता॒ इति॒ सं - स्तु॒ताः॒ । वि॒राज॒मिति॑ वि - राज᳚म् । अ॒भि । समिति॑ । प॒द्य॒न्ते॒ । द्वे इति॑ । च॒ । ऋचौ᳚ । अतीति॑ । रि॒च्ये॒ते॒ इति॑ । एक॑या । गौः । अति॑रिक्त॒ इत्यति॑ - रि॒क्तः॒ । एक॑या । आयुः॑ । ऊ॒नः । सु॒व॒र्ग इति॑ सुवः - गः । वै । लो॒कः । ज्योतिः॑ । ऊर्क् । वि॒राडिति॑ वि - राट् । सु॒व॒र्गमिति॑ सुवः-गम् । ए॒व । तेन॑ । लो॒कम् । य॒न्ति॒ । र॒थ॒न्त॒रमिति॑ रथं - त॒रम् । दिवा᳚ । भव॑ति । र॒थ॒न्त॒रमिति॑ रथं-त॒रम् । नक्त᳚म् । इति॑ । आ॒हुः॒ । ब्र॒ह्म॒वा॒दिन॒ इति॑ ब्रह्म-वा॒दिनः॑ । केन॑ । तत् । अजा॑मि । इति॑ । सौ॒भ॒रम् । तृ॒ती॒य॒स॒व॒न इति॑ तृतीय - स॒व॒ने । ब्र॒ह्म॒सा॒ममिति॑ ब्रह्म - सा॒मम् । बृ॒हत् । तत् । म॒द्ध्य॒तः । द॒ध॒ति॒ । विधृ॑त्या॒ इति॒ वि - धृ॒त्यै॒ । तेन॑ । अजा॑मि ।  ।  33 ( 49) 

TS 7.4.11.1  
ज्योति॑ष्टोम॒मिति॒ ज्योतिः॑ - स्तो॒म॒म् । प्र॒थ॒मम् । उपेति॑ । य॒न्ति॒ । अ॒स्मिन्न् । ए॒व । तेन॑ । लो॒के । प्रतीति॑ । ति॒ष्ठ॒न्ति॒ । गोष्टो॑म॒मिति॒ गो - स्तो॒म॒म् । द्वि॒तीय᳚म् । उपेति॑ । य॒न्ति॒ । अ॒न्तरि॑क्षे । ए॒व । तेन॑ । प्रतीति॑ । ति॒ष्ठ॒न्ति॒ । आयु॑ष्टोम॒मित्यायुः॑ - स्ता॒म॒म् । तृ॒तीय᳚म् । उपेति॑ । य॒न्ति॒ । अ॒मुष्मिन्न्॑ । ए॒व । तेन॑ । लो॒के । प्रतीति॑ । ति॒ष्ठ॒न्ति॒ । इ॒यम् । वाव । ज्योतिः॑ । अ॒न्तरि॑क्षम् । गौः । अ॒सौ । आयुः॑ । यत् । ए॒तान् । स्तोमान्॑ । उ॒प॒यन्तीत्यु॑प - यन्ति॑ । ए॒षु । ए॒व । तत् । लो॒केषु॑ । स॒त्रिणः॑ । प्र॒ति॒तिष्ठ॑न्त॒ इति॑ प्रति - तिष्ठ॑न्तः । य॒न्ति॒ । ते । सꣳस्तु॑ता॒ इति॒ सं - स्तु॒ताः॒ । वि॒राज॒मिति॑ वि - राज᳚म् ।  34 ( 50) 

TS 7.4.11.2  
अ॒भि । समिति॑ । प॒द्य॒न्ते॒ । द्वे इति॑ । च॒ । ऋचौ᳚ । अतीति॑ । रि॒च्ये॒ते॒ इति॑ । एक॑या । गौः । अति॑रिक्त॒ इत्यति॑ - रि॒क्तः॒ । एक॑या । आयुः॑ । ऊ॒नः । सु॒व॒र्ग इति॑ सुवः - गः । वै । लो॒कः । ज्योतिः॑ । ऊर्क् । वि॒राडिति॑ वि - राट् । ऊर्ज᳚म् । ए॒व । अवेति॑ । रु॒न्ध॒ते॒ । ते । न । क्षु॒धा । आर्ति᳚म् । एति॑ । ऋ॒च्छ॒न्ति॒ । अक्षो॑धुकाः । भ॒व॒न्ति॒ । क्षुथ्स॑म्बाधा॒ इति॒ क्षुत् - स॒म्बा॒धाः॒ । इ॒व॒ । हि । स॒त्रिणः॑ । अ॒ग्नि॒ष्टो॒मावित्य॑ग्नि - स्तो॒मौ । अ॒भितः॑ । प्र॒धी इति॑ प्र -धी । तौ । उ॒क्थ्याः᳚ । मद्ध्ये᳚ । नभ्य᳚म् । तत् । तत् । ए॒तत् । प॒रि॒यदिति॑ परि - यत् । दे॒व॒च॒क्रमिति॑ देव - च॒क्रम् । यत् । ए॒तेन॑ ।  35 ( 50) 

TS 7.4.11.3  
ष॒ड॒हेनेति॑ षट् - अ॒हेन॑ । यन्ति॑ । दे॒व॒च॒क्रमिति॑ देव-च॒क्रम् । ए॒व । स॒मारो॑ह॒न्तीति॑ सं - आरो॑हन्ति । अरि॑ष्ट्यै । ते । स्व॒स्ति । समिति॑ । अ॒श्ञु॒व॒ते॒ । ष॒ड॒हेनेति॑ षट् - अ॒हेन॑ । य॒न्ति॒ । षट् । वै । ऋ॒तवः॑ । ऋ॒तुषु॑ । ए॒व । प्रतीति॑ । ति॒ष्ठ॒न्ति॒ । उ॒भ॒यता᳚ज्योति॒षेत्यु॑भ॒यतः॑-ज्यो॒ति॒षा॒ । य॒न्ति॒ । उ॒भ॒यतः॑ । ए॒व । सु॒व॒र्ग इति॑ सुवः - गे । लो॒के । प्र॒ति॒तिष्ठ॑न्त॒ इति॑ प्रति-तिष्ठ॑न्तः । य॒न्ति॒ । द्वौ । ष॒ड॒हाविति॑ षट्-अ॒हौ । भ॒व॒तः॒ । तानि॑ । द्वाद॑श । अहा॑नि । समिति॑ । प॒द्य॒न्ते॒ । द्वा॒द॒शः । वै । पुरु॑षः । द्वे इति॑ । स॒क्थ्यौ᳚ । द्वौ । बा॒हू इति॑ । आ॒त्मा । च॒ । शिरः॑ । च॒ । च॒त्वारि॑ । अङ्गा॑नि । स्तनौ᳚ । द्वा॒द॒शौ ।  36 ( 50) 

TS 7.4.11.4  
तत् । पुरु॑षम् । अन्विति॑ । प॒र्याव॑र्तन्त॒ इति॑ परि - आव॑र्तन्ते । त्रयः॑ । ष॒ड॒हा इति॑ षट् - अ॒हाः । भ॒व॒न्ति॒ । तानि॑ । अ॒ष्टाद॒शेत्य॒ष्टा - द॒श॒ । अहा॑नि । समिति॑ । प॒द्य॒न्ते॒ । नव॑ । अ॒न्यानि॑ । नव॑ । अ॒न्यानि॑ । नव॑ । वै । पुरु॑षे । प्रा॒णा इति॑ प्र - अ॒नाः । तत् । प्रा॒णानिति॑ प्र-अ॒नान् । अन्विति॑ । प॒र्याव॑र्तन्त॒ इति॑ परि - आव॑र्तन्ते । च॒त्वारः॑ । ष॒ड॒हा इति॑ षट्-अ॒हाः । भ॒व॒न्ति॒ । तानि॑ । चतु॑र्विꣳशति॒रिति॒ चतुः॑-विꣳ॒॒श॒तिः॒ । अहा॑नि । समिति॑ । प॒द्य॒न्ते॒ । चतु॑र्विꣳशति॒रिति॒ चतुः॑ - विꣳ॒॒श॒तिः॒ । अ॒र्द्ध॒मा॒सा इत्य॑र्द्ध - मा॒साः । सं॒ॅव॒थ्स॒र इति॑ सं - व॒थ्स॒रः । तत् । सं॒ॅव॒थ्स॒रमिति॑ सं - व॒थ्स॒रम् । अन्विति॑ । प॒र्याव॑र्तन्त॒ इति॑ परि - आव॑र्तन्ते । अप्र॑तिष्ठित॒ इत्यप्र॑ति - स्थि॒तः॒ । सं॒ॅव॒थ्स॒र इति॑ सं - व॒थ्स॒रः । इति॑ । खलु॑ । वै । आ॒हुः॒ । वर्.षी॑यान् । प्र॒ति॒ष्ठाया॒ इति॑ प्रति - स्थायाः᳚ । इति॑ । ए॒ताव॑त् । वै ( ) । सं॒ॅव॒थ्स॒रस्येति॑ सं - व॒थ्स॒रस्य॑ । ब्राह्म॑णम् । याव॑त् । मा॒सः । मा॒सिमा॒सीति॑ मा॒सि - मा॒सि॒ । ए॒व । प्र॒ति॒तिष्ठ॑न्त॒ इति॑ प्रति - तिष्ठ॑न्तः । य॒न्ति॒ ।  ।  37 ( 58) 

TS 7.4.12.1  
मे॒षः । त्वा॒ । प॒च॒तैः । अ॒व॒तु॒ । लोहि॑तग्रीव॒ इति॒ लोहि॑त - ग्री॒वः॒ । छागैः᳚ । श॒ल्म॒लिः । वृद्ध्या᳚ । प॒र्णः । ब्रह्म॑णा । प्ल॒क्षः । मेधे॑न । न्य॒ग्रोधः॑ । च॒म॒सैः । उ॒दु॒म्बरः॑ । ऊ॒र्जा । गा॒य॒त्री । छन्दो॑भि॒रिति॒ छन्दः॑ - भिः॒ । त्रि॒वृदिति॑ त्रि - वृत् । स्तोमैः᳚ । अव॑न्तीः । स्थ॒ । अव॑न्तीः । त्वा॒ । अ॒व॒न्तु॒ । प्रि॒यम् । त्वा॒ । प्रि॒याणा᳚म् । वर्.षि॑ष्ठम् । आप्या॑नाम् । नि॒धी॒नामिति॑ नि - धी॒नाम् । त्वा॒ । नि॒धि॒पति॒मिति॑ निधि - पति᳚म् । ह॒वा॒म॒हे॒ । व॒सो॒ इति॑ । म॒म॒ ।  ।  38 ( 36) 

TS 7.4.13.1  
कूप्या᳚भ्यः । स्वाहा᳚ । कूल्या᳚भ्यः । स्वाहा᳚ । वि॒क॒र्या᳚भ्य॒ इति॑ वि - क॒र्या᳚भ्यः । स्वाहा᳚ । अ॒व॒ट्या᳚भ्यः । स्वाहा᳚ । खन्या᳚भ्यः । स्वाहा᳚ । ह्रद्या᳚भ्यः । स्वाहा᳚ । सूद्या᳚भ्यः । स्वाहा᳚ । स॒र॒स्या᳚भ्यः । स्वाहा᳚ । वै॒श॒न्तीभ्यः॑ । स्वाहा᳚ । प॒ल्व॒ल्या᳚भ्यः । स्वाहा᳚ । वर्ष्या᳚भ्यः । स्वाहा᳚ । अ॒व॒र्ष्याभ्यः॑ । स्वाहा᳚ । ह्रा॒दुनी᳚भ्य॒ इति॑ ह्रा॒दुनि॑ - भ्यः॒ । स्वाहा᳚ । पृष्वा᳚भ्यः । स्वाहा᳚ । स्यन्द॑मानाभ्यः । स्वाहा᳚ । स्था॒व॒राभ्यः॑ । स्वाहा᳚ । ना॒दे॒यीभ्यः॑ । स्वाहा᳚ । सै॒न्ध॒वीभ्यः॑ । स्वाहा᳚ । स॒मु॒द्रिया᳚भ्यः । स्वाहा᳚ । सर्वा᳚भ्यः । स्वाहा᳚ ।  ।  39 ( 40) 

TS 7.4.14.1  
अ॒द्भ्य इत्य॑त् - भ्यः । स्वाहा᳚ । वह॑न्तीभ्यः । स्वाहा᳚ । प॒रि॒वह॑न्तीभ्य॒ इति॑ परि - वह॑न्तीभ्यः । स्वाहा᳚ । स॒म॒न्तमिति॑ सं-अ॒न्तम् । वह॑न्तीभ्यः । स्वाहा᳚ । शीघ्र᳚म् । वह॑न्तीभ्यः । स्वाहा᳚ । शीभ᳚म् । वह॑न्तीभ्यः । स्वाहा᳚ । उ॒ग्रम् । वह॑न्तीभ्यः । स्वाहा᳚ । भी॒मम् । वह॑न्तीभ्यः । स्वाहा᳚ । अम्भो᳚भ्य॒ इत्यम्भः॑-भ्यः॒ । स्वाहा᳚ । नभो᳚भ्य॒ इति॒ नभः॑ - भ्यः॒ । स्वाहा᳚ । महो᳚भ्य॒ इति॒ महः॑ - भ्यः॒ । स्वाहा᳚ । सर्व॑स्मै । स्वाहा᳚ ।  ।  40 ( 29) 

TS 7.4.15.1  
यः । अर्व॑न्तम् । जिघाꣳ॑सति । तम् । अ॒भीति॑ । अ॒मी॒ति॒ । वरु॑णः ।  । प॒रः । मर्तः॑ । प॒रः । श्वा ।  । अ॒हम् । च॒ । त्वम् । च॒ । वृ॒त्र॒ह॒न्निति॑ वृत्र - ह॒न्न् । समिति॑ । ब॒भू॒व॒ । स॒निभ्य॒ इति॑ स॒नि - भ्यः॒ । आ ।  । अ॒रा॒ती॒वा । चि॒त् । अ॒द्रि॒व॒ इत्य॑द्रि - वः॒ । अन्विति॑ । नौ॒ । शू॒र॒ । मꣳ॒॒स॒तै॒ । भ॒द्राः । इन्द्र॑स्य । रा॒तयः॑ ।  । अ॒भीति॑ । क्रत्वा᳚ । इ॒न्द्र॒ । भूः॒ । अध॑ । ज्मन्न् । न । ते॒ । वि॒व्य॒क् । म॒हि॒मान᳚म् । रजाꣳ॑सि ।  । स्वेन॑ । हि । वृ॒त्रम् । शव॑सा । ज॒घन्थ॑ । न । शत्रुः॑ । अन्त᳚म् । वि॒वि॒द॒त् ( ) । यु॒धा । ते॒ ।  ।  41 ( 52) 

TS 7.4.16.1  
नमः॑ । राज्ञे᳚ । नमः॑ । वरु॑णाय । नमः॑ । अश्वा॑य । नमः॑ । प्र॒जाप॑तय॒ इति॑ प्र॒जा - प॒त॒ये॒ । नमः॑ । अधि॑पतय॒ इत्यधि॑ - प॒त॒ये॒ । अधि॑पति॒रित्यधि॑ - प॒तिः॒ । अ॒सि॒ । अधि॑पति॒मित्यधि॑ - प॒ति॒म् । मा॒ । कु॒रु॒ । अधि॑पति॒रित्यधि॑ - प॒तिः॒ । अ॒हम् । प्र॒जाना॒मिति॑ प्र - जाना᳚म् । भू॒या॒स॒म् । माम् । धे॒हि॒ । मयि॑ । धे॒हि॒ । उ॒पाकृ॑ता॒येत्यु॑प - आकृ॑ताय । स्वाहा᳚ । आल॑ब्धा॒येत्या - ल॒ब्धा॒य॒ । स्वाहा᳚ । हु॒ताय॑ । स्वाहा᳚ ।  ।  42 ( 29) 

TS 7.4.17.1  
म॒यो॒भूरिति॑ मयः - भूः । वातः॑ । अ॒भीति॑ । वा॒तु॒ । उ॒स्राः । ऊर्ज॑स्वतीः । ओष॑धीः । एति॑ । रि॒श॒न्ता॒म् ।  । पीव॑स्वतीः । जी॒वध॑न्या॒ इति॑ जी॒व - ध॒न्याः॒ । पि॒ब॒न्तु॒ । अ॒व॒साय॑ । प॒द्वत॒ इति॑ पत् - वते᳚ । रु॒द्र॒ । मृ॒ड॒ ।  । याः । सरू॑पा॒ इति॒ स - रू॒पाः॒ । विरू॑पा॒ इति॒ वि - रू॒पाः॒ । एक॑रूपा॒ इत्येक॑-रू॒पाः॒ । यासा᳚म् । अ॒ग्निः । इष्ट्या᳚ । नामा॑नि । वेद॑ ।  । याः । अङ्गि॑रसः । तप॑सा । इ॒ह । च॒क्रुः । ताभ्यः॑ । प॒र्ज॒न्य॒ । महि॑ । शर्म॑ । य॒च्छ॒ ।  । याः । दे॒वेषु॑ । त॒नुव᳚म् । ऐर॑यन्त । यासा᳚म् । सोमः॑ । विश्वा᳚ । रू॒पाणि॑ । वेद॑ ।  । ताः । अ॒स्मभ्य॒मित्य॒स्म - भ्य॒म् । पय॑सा । पिन्व॑मानाः । प्र॒जाव॑ती॒रिति॑ प्र॒जा - व॒तीः॒ । इ॒न्द्र॒ ।  43 ( 50) 

TS 7.4.17.2  
गो॒ष्ठ इति॑ गो - स्थे । रि॒री॒हि॒ ।  । प्र॒जाप॑ति॒रिति॑ प्र॒जा-प॒तिः॒ । मह्य᳚म् । ए॒ताः । ररा॑णः । विश्वैः᳚ । दे॒वैः । पि॒तृभि॒रिति॑ पि॒तृ - भिः॒ । सं॒ॅवि॒दा॒न इति॑ सं - वि॒दा॒नः ।  । शि॒वाः । स॒तीः । उपेति॑ । नः॒ । गो॒ष्ठमिति॑ गो - स्थम् । एति॑ । अ॒कः॒ । तासा᳚म् । व॒यम् । प्र॒जयेति॑ प्र-जया᳚ । समिति॑ । स॒दे॒म॒ ।  । इ॒ह । धृतिः॑ । स्वाहा᳚ । इ॒ह । विधृ॑ति॒रिति॒ वि - धृ॒तिः॒ । स्वाहा᳚ । इ॒ह । रन्तिः॑ । स्वाहा᳚ । इ॒ह । रम॑तिः । स्वाहा᳚ । म॒हीम् । उ॒ । स्विति॑ । सु॒त्रामा॑ण॒मिति॑ सु - त्रामा॑णम् ।  ।  44 ( 38) 

TS 7.4.18.1  
किम् । स्वि॒त् । आ॒सी॒त् । पू॒र्वचि॑त्ति॒रिति॑ पू॒र्व - चि॒त्तिः॒ । किम् । स्वि॒त् । आ॒सी॒त् । बृ॒हत् । वयः॑ ।  । किम् । स्वि॒त् । आ॒सी॒त् । पि॒श॒ङ्गि॒ला । किम् । स्वि॒त् । आ॒सी॒त् । पि॒लि॒प्पि॒ला ।  । द्यौः । आ॒सी॒त् । पू॒र्वचि॑त्ति॒रिति॑ पू॒र्व - चि॒त्तिः॒ । अश्वः॑ । आ॒सी॒त् । बृ॒हत् । वयः॑ ।  । रात्रिः॑ । आ॒सी॒त् । पि॒श॒ङ्गि॒ला । अविः॑ । आ॒सी॒त् । पि॒लि॒प्पि॒ला ।  । कः । स्वि॒त् । ए॒का॒की । च॒र॒ति॒ । कः । उ॒ । स्वि॒त् । जा॒य॒ते॒ । पुनः॑ ।  । किम् । स्वि॒त् । हि॒मस्य॑ । भे॒ष॒जम् । किम् । स्वि॒त् । आ॒वप॑न॒मित्या᳚ - वप॑नम् । म॒हत् ।  । सूर्यः॑ । ए॒का॒की । च॒र॒ति॒ ।  45 ( 50) 

TS 7.4.18.2  
च॒न्द्रमाः᳚ । जा॒य॒ते॒ । पुनः॑ ।  । अ॒ग्निः । हि॒मस्य॑ । भे॒ष॒जम् । भूमिः॑ । आ॒वप॑न॒मित्या᳚ - वप॑नम् । म॒हत् ।  । पृ॒च्छामि॑ । त्वा॒ । पर᳚म् । अन्त᳚म् । पृ॒थि॒व्याः । पृ॒च्छामि॑ । त्वा॒ । भुव॑नस्य । नाभि᳚म् ।  । पृ॒च्छामि॑ । त्वा॒ । वृष्णः॑ । अश्व॑स्य । रेतः॑ । पृ॒च्छामि॑ । वा॒चः । प॒र॒मम् । व्यो॑मेति॒ वि - ओ॒म॒ ।  । वेदि᳚म् । आ॒हुः॒ । पर᳚म् । अन्त᳚म् । पृ॒थि॒व्याः । य॒ज्ञम् । आ॒हुः॒ । भुव॑नस्य । नाभि᳚म् ।  । सोम᳚म् । आ॒हुः॒ । वृष्णः॑ । अश्व॑स्य । रेतः॑ । ब्रह्म॑ । ए॒व । वा॒चः । प॒र॒मम् । व्यो॑मेति॒ वि - ओ॒म॒ ।  ।  46 ( 46) 

TS 7.4.19.1  
अम्बे᳚ । अम्बा॑लि । अम्बि॑के । न । मा॒ । न॒य॒ति॒ । कः । च॒न ।  । स॒सस्ति॑ । अ॒श्व॒कः ।  । सुभ॑ग॒ इति॒ सु - भ॒गे॒ । काम्पी॑लवासि॒नीति॒ काम्पी॑ल - वा॒सि॒नि॒ । सु॒व॒र्ग इति॑ सुवः-गे । लो॒के । सम् । प्रेति॑ । ऊ॒र्ण्वा॒था॒म् ।  । एति॑ । अ॒हम् । अ॒जा॒नि॒ । ग॒र्भ॒धमिति॑ गर्भ - धम् । एति॑ । त्वम् । अ॒जा॒सि॒ । ग॒र्भ॒धमिति॑ गर्भ - धम् ।  । तौ । स॒ह । च॒तुरः॑ । प॒दः । सम् । प्रेति॑ । सा॒र॒या॒व॒है॒ ।  । वृषा᳚ । वा॒म् । रे॒तो॒धा इति॑ रेतः - धाः । रेतः॑ । द॒धा॒तु॒ । उदिति॑ । स॒क्थ्योः᳚ । गृ॒दम् । धे॒हि॒ । अ॒ञ्जिम् । उद॑ञ्जि॒मित्युत्-अ॒ञ्जि॒म् । अन्विति॑ । अ॒ज॒ ।  । यः । स्त्री॒णाम् । जी॒व॒भोज॑न॒ इति॑ जीव - भोज॑नः । यः । आ॒सा॒म् ।  47 ( 50) 

TS 7.4.19.2  
बि॒ल॒धाव॑न॒ इति॑ बिल - धाव॑नः ।  । प्रि॒यः । स्त्री॒णाम् । अ॒पी॒च्यः॑ ।  । यः । आ॒सा॒म् । कृ॒ष्णे । लक्ष्म॑णि । सर्दि॑गृदिम् । प॒राव॑धी॒दिति॑ परा - अव॑धीत् ।  । अम्बे᳚ । अम्बा॑लि । अम्बि॑के । न । मा॒ । य॒भ॒ति॒ । कः । च॒न ।  । स॒सस्ति॑ । अ॒श्व॒कः ।  । ऊ॒र्द्ध्वाम् । ए॒ना॒म् । उदिति॑ । श्र॒य॒ता॒त् । वे॒णु॒भा॒रमिति॑ वेणु-भा॒रम् । गि॒रौ । इ॒व॒ ।  । अथ॑ । अ॒स्याः॒ । मद्ध्य᳚म् । ए॒ध॒ता॒म् । शी॒ते । वाते᳚ । पु॒नन्न् । इ॒व॒ ।  । अम्बे᳚ । अम्बा॑लि । अम्बि॑के । न । मा॒ । य॒भ॒ति॒ । कः । च॒न ।  । स॒सस्ति॑ । अ॒श्व॒कः ।  । यत् । ह॒रि॒णी । यव᳚म् । अत्ति॑ । न ।  48 ( 50) 

TS 7.4.19.3  
पु॒ष्टम् । प॒शु । म॒न्य॒ते॒ ।  । शू॒द्रा । यत् । अर्य॑जा॒रेत्यर्य॑ - जा॒रा॒ । न । पोषा॑य । ध॒ना॒य॒ति॒ ।  । अम्बे᳚ । अम्बा॑लि । अम्बि॑के । न । मा॒ । य॒भ॒ति॒ । कः । च॒न ।  । स॒सस्ति॑ । अ॒श्व॒कः ।  । इ॒यम् । य॒का । श॒कु॒न्ति॒का । आ॒हल॒मित्या᳚-हल᳚म् । इति॑ । सर्प॑ति ।  । आह॑त॒मित्या-ह॒त॒म् । ग॒भे । पसः॑ । नीति॑ । ज॒ल्गु॒ली॒ति॒ । धाणि॑का ।  । अम्बे᳚ । अम्बा॑लि । अम्बि॑के । न । मा॒ । य॒भ॒ति॒ । कः । च॒न ।  । स॒सस्ति॑ । अ॒श्व॒कः ।  । मा॒ता । च॒ । ते॒ । पि॒ता । च॒ । ते॒ । अग्र᳚म् । वृ॒क्षस्य॑ । रो॒ह॒तः॒ ( ) ।  ।  49 ( 50) 

TS 7.4.19.4  
प्रेति॑ । सु॒ला॒मि॒ । इति॑ । ते॒ । पि॒ता । ग॒भे । मु॒ष्टिम् । अ॒तꣳ॒॒स॒य॒त् ।  । द॒धि॒क्राव्.ण्ण॒ इति॑ दधि-क्राव्.ण्णः॑ । अ॒का॒रि॒ष॒म् । जि॒ष्णोः । अश्व॑स्य । वा॒जिनः॑ ।  । सु॒र॒भि । नः॒ । मुखा᳚ । क॒र॒त् । प्रेति॑ । नः॒ । आयूꣳ॑षि । ता॒रि॒ष॒त् ।  । आपः॑ । हि । स्थ । म॒यो॒भुव॒ इति॑ मयः - भुवः॑ । ताः । नः॒ । ऊ॒र्जे । द॒धा॒त॒न॒ ।  । म॒हे । रणा॑य । चक्ष॑से ।  । यः । वः॒ । शि॒वत॑म॒ इति॑ शि॒व - त॒मः॒ । रसः॑ । तस्य॑ । भा॒ज॒य॒त॒ । इ॒ह । नः॒ ।  । उ॒श॒तीः । इ॒व॒ । मा॒तरः॑ ।  । तस्मै᳚ । अर᳚म् । ग॒मा॒म॒ । वः॒ । यस्य॑ । क्षया॑य । जिन्व॑थ ( ) ।  । आपः॑ । ज॒नय॑थ । च॒ । नः॒ ।  ।  50 ( 54) 

TS 7.4.20.1  
भूः । भुवः॑ । सुवः॑ । वस॑वः । त्वा॒ । अ॒ञ्ज॒न्तु॒ । गा॒य॒त्रेण॑ । छन्द॑सा । रु॒द्राः । त्वा॒ । अ॒ञ्ज॒न्तु॒ । त्रैष्टु॑भेन । छन्द॑सा । आ॒दि॒त्याः । त्वा॒ । अ॒ञ्ज॒न्तु॒ । जाग॑तेन । छन्द॑सा । यत् । वातः॑ । अ॒पः । अग॑मत् । इन्द्र॑स्य । त॒नुव᳚म् । प्रि॒याम् ।  । ए॒तम् । स्तो॒तः॒ । ए॒तेन॑ । प॒था । पुनः॑ । अश्व᳚म् । एति॑ । व॒र्त॒या॒सि॒ । नः॒ ।  । लाजी(3)न् । शाची(3)न् । यशः॑ । म॒मा(4)ॅम् ।  । य॒व्यायै᳚ । ग॒व्यायै᳚ । ए॒तत् । दे॒वाः॒ । अन्न᳚म् । अ॒त्त॒ । ए॒तत् । अन्न᳚म् । अ॒द्धि॒ । प्र॒जा॒प॒त॒ इति॑ प्रजा - प॒ते॒ ।  । यु॒ञ्जन्ति॑ । ब्र॒द्ध्नम् ( ) । अ॒रु॒षम् । चर॑न्तम् । परीति॑ । त॒स्थुषः॑ ।  । रोच॑न्ते । रो॒च॒ना । दि॒वि ।  । यु॒ञ्जन्ति॑ । अ॒स्य॒ । काम्या᳚ । हरी॒ इति॑ । विप॑क्ष॒सेति॒ वि - प॒क्ष॒सा॒ । रथे᳚ ।  । शोणा᳚ । धृ॒ष्णू इति॑ । नृ॒वाह॒सेति॑ नृ-वाह॑सा ।  । के॒तुम् । कृ॒ण्वन्न् । अ॒के॒तवे᳚ । पेशः॑ । म॒र्याः॒ । अ॒पे॒शसे᳚ ।  । समिति॑ । उ॒षद्भि॒रित्यु॒षत् - भिः॒ । अ॒जा॒य॒थाः॒ ।  ।  51 ( 75) 

TS 7.4.21.1  
प्रा॒णायेति॑ प्र - अ॒नाय॑ । स्वाहा᳚ । व्या॒नायेति॑ वि - अ॒नाय॑ । स्वाहा᳚ । अ॒पा॒नायेत्य॑प - अ॒नाय॑ । स्वाहा᳚ । स्नाव॑भ्य॒ इति॒ स्नाव॑ - भ्यः॒ । स्वाहा᳚ । स॒न्ता॒नेभ्य॒ इति॑ सं - ता॒नेभ्यः॑ । स्वाहा᳚ । परि॑सन्तानेभ्य॒ इति॒ परि॑ - स॒न्ता॒ने॒भ्यः॒ । स्वाहा᳚ । पर्व॑भ्य॒ इति॒ पर्व॑-भ्यः॒ । स्वाहा᳚ । स॒न्धाने᳚भ्य॒ इति॑ सं - धाने᳚भ्यः । स्वाहा᳚ । शरी॑रेभ्यः । स्वाहा᳚ । य॒ज्ञाय॑ । स्वाहा᳚ । दक्षि॑णाभ्यः । स्वाहा᳚ । सु॒व॒र्गायेति॑ सुवः - गाय॑ । स्वाहा᳚ । लो॒काय॑ । स्वाहा᳚ । सर्व॑स्मै । स्वाहा᳚ ।  ।  52 ( 28) 

TS 7.4.22.1  
सि॒ताय॑ । स्वाहा᳚ । असि॑ताय । स्वाहा᳚ । अ॒भिहि॑ता॒येत्य॒भि - हि॒ता॒य॒ । स्वाहा᳚ । अन॑भिहिता॒येत्यन॑भि - हि॒ता॒य॒ । स्वाहा᳚ । यु॒क्ताय॑ । स्वाहा᳚ । अयु॑क्ताय । स्वाहा᳚ । सुयु॑क्ता॒येति॒ सु - यु॒क्ता॒य॒ । स्वाहा᳚ । उद्यु॑क्ता॒येत्युत् - यु॒क्ता॒य॒ । स्वाहा᳚ । विमु॑क्ता॒येति॒ वि - मु॒क्ता॒य॒ । स्वाहा᳚ । प्रमु॑क्ता॒येति॒ प्र - मु॒क्ता॒य॒ । स्वाहा᳚ । वञ्च॑ते । स्वाहा᳚ । प॒रि॒वञ्च॑त॒ इति॑ परि - वञ्च॑ते । स्वाहा᳚ । सं॒ॅवञ्च॑त॒ इति॑ सं - वञ्च॑ते । स्वाहा᳚ । अ॒नु॒वञ्च॑त॒ इत्य॑नु - वञ्च॑ते । स्वाहा᳚ । उ॒द्वञ्च॑त॒ इत्यु॑त्-वञ्च॑ते । स्वाहा᳚ । य॒ते । स्वाहा᳚ । धाव॑ते । स्वाहा᳚ । तिष्ठ॑ते । स्वाहा᳚ । सर्व॑स्मै । स्वाहा᳚ ।  ।  53 ( 38) 

7.5      सप्तमकाण्डे पञ्चमः प्रश्नः - सत्रविशेषाभिधानं
TS 7.5.1.1  
गावः॑ । वै । ए॒तत् । स॒त्रम् । आ॒स॒त॒ । अ॒शृ॒ङ्गाः । स॒तीः । शृङ्गा॑णि । नः॒ । जा॒य॒न्तै॒ । इति॑ । कामे॑न । तासा᳚म् । दश॑ । मासाः᳚ । निष॑ण्णा॒ इति॒ नि - स॒न्नाः॒ । आसन्न्॑ । अथ॑ । शृङ्गा॑णि । अ॒जा॒य॒न्त॒ । ताः । उदिति॑ । अ॒ति॒ष्ठ॒न्न् । अरा᳚थ्स्म । इति॑ । अथ॑ । यासा᳚म् । न । अजा॑यन्त । ताः । सं॒ॅव॒थ्स॒रमिति॑ सं - व॒थ्स॒रम् । आ॒प्त्वा । उदिति॑ । अ॒ति॒ष्ठ॒न्न् । अरा᳚थ्स्म । इति॑ । यासा᳚म् । च॒ । अजा॑यन्त । यासा᳚म् । च॒ । न । ताः । उ॒भयीः᳚ । उदिति॑ । अ॒ति॒ष्ठ॒न्न् । अरा᳚थ्स्म । इति॑ । गो॒स॒त्रमिति॑ गो - स॒त्रम् । वै ।  1 ( 50) 

TS 7.5.1.2  
सं॒ॅव॒थ्स॒र इति॑ सं - व॒थ्स॒रः । ये । ए॒वम् । वि॒द्वाꣳसः॑ । सं॒ॅव॒थ्स॒रमिति॑ सं - व॒थ्स॒रम् । उ॒प॒यन्तीत्यु॑प - यन्ति॑ । ऋ॒द्ध्नु॒वन्ति॑ । ए॒व । तस्मा᳚त् । तू॒प॒रा । वार्.षि॑कौ । मासौ᳚ । पर्त्वा᳚ । च॒र॒ति॒ । स॒त्राभि॑जित॒मिति॑ स॒त्र - अ॒भि॒जि॒त॒म् । हि । अ॒स्यै॒ । तस्मा᳚त् । सं॒ॅव॒थ्स॒र॒सद॒ इति॑ संॅवथ्सर - सदः॑ । यत् । किम् । च॒ । गृ॒हे । क्रि॒यते᳚ । तत् । आ॒प्तम् । अव॑रुद्ध॒मित्यव॑-रु॒द्ध॒म् । अ॒भिजि॑त॒मित्य॒भि - जि॒त॒म् । क्रि॒य॒ते॒ । स॒मु॒द्रम् । वै । ए॒ते । प्रेति॑ । प्ल॒व॒न्ते॒ । ये । सं॒ॅव॒थ्स॒रमिति॑ सं - व॒थ्स॒रम् । उ॒प॒यन्तीत्यु॑प-यन्ति॑ । यः । वै । स॒मु॒द्रस्य॑ । पा॒रम् । न । पश्य॑ति । न । वै । सः । ततः॑ । उदिति॑ । ए॒ति॒ । सं॒ॅव॒थ्स॒र इति॑ सं - व॒थ्स॒रः ।  2 ( 50) 

TS 7.5.1.3  
वै । स॒मु॒द्रः । तस्य॑ । ए॒तत् । पा॒रम् । यत् । अ॒ति॒रा॒त्रावित्य॑ति-रा॒त्रौ । ये । ए॒वम् । वि॒द्वाꣳसः॑ । सं॒ॅव॒थ्स॒रमिति॑ सं - व॒थ्स॒रम् । उ॒प॒यन्तीत्यु॑प - यन्ति॑ । अना᳚र्ताः । ए॒व । उ॒दृच॒मित्यु॑त् - ऋच᳚म् । ग॒च्छ॒न्ति॒ । इ॒यम् । वै । पूर्वः॑ । अ॒ति॒रा॒त्र इत्य॑ति - रा॒त्रः । अ॒सौ । उत्त॑र॒ इत्युत् - त॒रः॒ । मनः॑ । पूर्वः॑ । वाक् । उत्त॑र॒ इत्युत् - त॒रः॒ । प्रा॒ण इति॑ प्र -अ॒नः । पूर्वः॑ । अ॒पा॒न इत्य॑प - अ॒नः । उत्त॑र॒ इत्युत् -त॒रः॒ । प्र॒रोध॑न॒मिति॑ प्र - रोध॑नम् । पूर्वः॑ । उ॒दय॑न॒मित्यु॑त्-अय॑नम् । उत्त॑र॒ इत्युत् - त॒रः॒ । ज्योति॑ष्टोम॒ इति॒ ज्योतिः॑-स्तो॒मः॒ । वै॒श्वा॒न॒रः । अ॒ति॒रा॒त्र इत्य॑ति - रा॒त्रः । भ॒व॒ति॒ । ज्योतिः॑ । ए॒व । पु॒रस्ता᳚त् । द॒ध॒ते॒ । सु॒व॒र्गस्येति॑ सुवः - गस्य॑ । लो॒कस्य॑ । अनु॑ख्यात्या॒ इत्यनु॑ - ख्या॒त्यै॒ । च॒तु॒र्विꣳ॒॒श इति॑ चतुः - विꣳ॒॒शः । प्रा॒य॒णीय॒ इति॑ प्र - अ॒य॒नीयः॑ । भ॒व॒ति॒ । चतु॑र्विꣳशति॒रिति॒ चतुः॑ - विꣳ॒॒श॒तिः॒ । अ॒र्द्ध॒मा॒सा इत्य॑र्द्ध - मा॒साः ।  3 ( 50) 

TS 7.5.1.4  
सं॒ॅव॒थ्स॒र इति॑ सं - व॒थ्स॒रः । प्र॒यन्त॒ इति॑ प्र - यन्तः॑ । ए॒व । सं॒ॅव॒थ्स॒र इति॑ सं - व॒थ्स॒रे । प्रतीति॑ । ति॒ष्ठ॒न्ति॒ । तस्य॑ । त्रीणि॑ । च॒ । श॒तानि॑ । ष॒ष्टिः । च॒ । स्तो॒त्रीयाः᳚ । ताव॑तीः । सं॒ॅव॒थ्स॒रस्येति॑ सं - व॒थ्स॒रस्य॑ । रात्र॑यः । उ॒भे इति॑ । ए॒व । सं॒ॅव॒थ्स॒रस्येति॑ सं - व॒थ्स॒रस्य॑ । रू॒पे इति॑ । आ॒प्नु॒व॒न्ति॒ । ते । सꣳस्थि॑त्या॒ इति॒ सं-स्थि॒त्यै॒ । अरि॑ष्ट्यै । उत्त॑रै॒रित्युत् - त॒रैः॒ । अहो॑भि॒रित्यहः॑-भिः॒ । च॒र॒न्ति॒ । ष॒ड॒हा इति॑ षट् - अ॒हाः । भ॒व॒न्ति॒ । षट् । वै । ऋ॒तवः॑ । सं॒ॅव॒थ्स॒र इति॑ सं - व॒थ्स॒रः । ऋ॒तुषु॑ । ए॒व । सं॒ॅव॒थ्स॒र इति॑ सं-व॒थ्स॒रे । प्रतीति॑ । ति॒ष्ठ॒न्ति॒ । गौः । च॒ । आयुः॑ । च॒ । म॒द्ध्य॒तः । स्तोमौ᳚ । भ॒व॒तः॒ । सं॒ॅव॒थ्स॒रस्येति॑ सं - व॒थ्स॒रस्य॑ । ए॒व । तत् । मि॒थु॒नम् । म॒द्ध्य॒तः ।  4 ( 50) 

TS 7.5.1.5  
द॒ध॒ति॒ । प्र॒जन॑ना॒येति॑ प्र - जन॑नाय । ज्योतिः॑ । अ॒भितः॑ । भ॒व॒ति॒ । वि॒मोच॑न॒मिति॑ वि - मोच॑नम् । ए॒व । तत् । छन्दाꣳ॑सि । ए॒व । तत् । वि॒मोक॒मिति॑ वि - मोक᳚म् । य॒न्ति॒ । अथो॒ इति॑ । उ॒भ॒यतो᳚ज्योति॒षेत्यु॑भ॒यतः॑-ज्यो॒ति॒षा॒ । ए॒व । ष॒ड॒हेनेति॑ षट्-अ॒हेन॑ । सु॒व॒र्गमिति॑ सुवः - गम् । लो॒कम् । य॒न्ति॒ । ब्र॒ह्म॒वा॒दिन॒ इति॑ ब्रह्म - वा॒दिनः॑ । व॒द॒न्ति॒ । आस॑ते । केन॑ । य॒न्ति॒ । इति॑ । दे॒व॒याने॒नेति॑ देव - याने॑न । प॒था । इति॑ । ब्रू॒या॒त् । छन्दाꣳ॑सि । वै । दे॒व॒यान॒ इति॑ देव - यानः॑ । पन्थाः᳚ । गा॒य॒त्री । त्रि॒ष्टुप् । जग॑ती । ज्योतिः॑ । वै । गा॒य॒त्री । गौः । त्रि॒ष्टुक् । आयुः॑ । जग॑ती । यत् । ए॒ते । स्तोमाः᳚ । भव॑न्ति । द॒व॒याने॒नेति॑ देव-याने॑न । ए॒व ।  5 ( 50) 

TS 7.5.1.6  
तत् । प॒था । य॒न्ति॒ । स॒मा॒नम् । साम॑ । भ॒व॒ति॒ । दे॒व॒लो॒क इति॑ देव - लो॒कः । वै । साम॑ । दे॒व॒लो॒कादिति॑ देव - लो॒कात् । ए॒व । न । य॒न्ति॒ । अ॒न्या‌अ॑न्या॒ इत्य॒न्याः - अ॒न्याः॒ । ऋचः॑ । भ॒व॒न्ति॒ । म॒नु॒ष्य॒लो॒क इति॑ मनुष्य - लो॒कः । वै । ऋचः॑ । म॒नु॒ष्य॒लो॒कादिति॑ मनुष्य - लो॒कात् । ए॒व । अ॒न्यम॑न्य॒मित्य॒न्यम् - अ॒न्य॒म् । दे॒व॒लो॒कमिति॑ देव - लो॒कम् । अ॒भ्या॒रोह॑न्त॒ इत्य॑भि-आ॒रोह॑न्तः । य॒न्ति॒ । अ॒भि॒व॒र्त इत्य॑भि - व॒र्तः । ब्र॒ह्म॒सा॒ममिति॑ ब्रह्म - सा॒मम् । भ॒व॒ति॒ । सु॒व॒र्गस्येति॑ सुवः - गस्य॑ । लो॒कस्य॑ । अ॒भिवृ॑त्या॒ इत्य॒भि - वृ॒त्यै॒ । अ॒भि॒जिदित्य॑भि - जित् । भ॒व॒ति॒ । सु॒व॒र्गस्येति॑ सुवः - गस्य॑ । लो॒कस्य॑ । अ॒भिजि॑त्या॒ इत्य॒भि - जि॒त्यै॒ । वि॒श्व॒जिदिति॑ विश्व - जित् । भ॒व॒ति॒ । विश्व॑स्य । जित्यै᳚ । मा॒सिमा॒सीति॑ मा॒सि - मा॒सि॒ । पृ॒ष्ठानि॑ । उपेति॑ । य॒न्ति॒ । मा॒सिमा॒सीति॑ मा॒सि - मा॒सि॒ । अ॒ति॒ग्रा॒ह्या॑ इत्य॑ति - ग्रा॒ह्याः᳚ । गृ॒ह्य॒न्ते॒ । मा॒सिमा॒सीति॑ मा॒सि - मा॒सि॒ । ए॒व । वी॒र्य᳚म् ( ) । द॒ध॒ति॒ । मा॒साम् । प्रति॑ष्ठित्या॒ इति॒ प्रति॑ - स्थि॒त्यै॒ । उ॒परि॑ष्टात् । मा॒साम् । पृ॒ष्ठानि॑ । उपेति॑ । य॒न्ति॒ । तस्मा᳚त् । उ॒परि॑ष्टात् । ओष॑धयः । फल᳚म् । गृ॒ह्ण॒न्ति॒ ।  ।  6 ( 63) 

TS 7.5.2.1  
गावः॑ । वै । ए॒तत् । स॒त्रम् । आ॒स॒त॒ । अ॒शृ॒ङ्गाः । स॒तीः । शृङ्गा॑णि । सिषा॑सन्तीः । तासा᳚म् । दश॑ । मासाः᳚ । निष॑ण्णा॒ इति॒ नि - स॒न्नाः॒ । आसन्न्॑ । अथ॑ । शृङ्गा॑णि । अ॒जा॒य॒न्त॒ । ताः । अ॒ब्रु॒व॒न्न् । अरा᳚थ्स्म । उदिति॑ । ति॒ष्ठा॒म॒ । अवेति॑ । तम् । काम᳚म् । अ॒रु॒थ्स्म॒हि॒ । येन॑ । कामे॑न । न्यष॑दा॒मेति॑ नि - अस॑दाम । इति॑ । तासा᳚म् । उ॒ । तु । वै । अ॒ब्रु॒व॒न्न् । अ॒र्द्धाः । वा॒ । याव॑तीः । वा॒ । आसा॑महै । ए॒व । इ॒मौ । द्वा॒द॒शौ । मासौ᳚ । सं॒ॅव॒थ्स॒रमिति॑ सं - व॒थ्स॒रम् । सं॒पाद्येति॑ सं - पाद्य॑ । उदिति॑ । ति॒ष्ठा॒म॒ । इति॑ । तासा᳚म् ।  7 ( 50) 

TS 7.5.2.2  
द्वा॒द॒शे । मा॒सि । शृङ्गा॑णि । प्रेति॑ । अ॒व॒र्त॒न्त॒ । श्र॒द्धयेति॑ श्रत्-धया᳚ । वा॒ । अश्र॑द्ध॒येत्यश्र॑त् - ध॒या॒ । वा॒ । ताः । इ॒माः । याः । तू॒प॒राः । उ॒भय्यः॑ । वाव । ताः । आ॒र्द्ध्नु॒व॒न्न् । याः । च॒ । शृङ्गा॑णि । अस॑न्वन्न् । याः । च॒ । ऊर्ज᳚म् । अ॒वारु॑न्ध॒तेत्य॑व - अरु॑न्धत । ऋ॒द्ध्नोति॑ । द॒शस्विति॑ द॒श - सु॒ । मा॒सु । उ॒त्तिष्ठ॒न्नित्यु॑त्-तिष्ठन्न्॑ । ऋ॒द्ध्नोति॑ । द्वा॒द॒शस्विति॑ द्वाद॒श - सु॒ । यः । ए॒वम् । वेद॑ । प॒देन॑ । खलु॑ । वै । ए॒ते । य॒न्ति॒ । वि॒न्दति॑ । खलु॑ । वै । प॒देन॑ । यन्न् । तत् । वै । ए॒तत् । ऋ॒द्धम् । अय॑नम् । तस्मा᳚त् ( ) । ए॒तत् । गो॒सनीति॑ गो - सनि॑ ।  ।  8 ( 52) 

TS 7.5.3.1  
प्र॒थ॒मे । मा॒सि । पृ॒ष्ठानि॑ । उपेति॑ । य॒न्ति॒ । म॒द्ध्य॒मे । उपेति॑ । य॒न्ति॒ । उ॒त्त॒म इत्यु॑त् - त॒मे । उपेति॑ । य॒न्ति॒ । तत् । आ॒हुः॒ । याम् । वै । त्रिः । एक॑स्य । अह्नः॑ । उ॒प॒सीद॒न्तीत्यु॑प - सीद॑न्ति । द॒ह्रम् । वै । सा । अप॑राभ्याम् । दोहा᳚भ्याम् । दु॒हे॒ । अथ॑ । कुतः॑ । सा । धो॒क्ष्य॒ते॒ । याम् । द्वाद॑श । कृत्वः॑ । उ॒प॒सीद॒न्तीत्यु॑प - सीद॑न्ति । इति॑ । सं॒ॅव॒थ्स॒रमिति॑ सं - व॒थ्स॒रम् । सं॒पाद्येति॑ सं - पाद्य॑ । उ॒त्त॒म इत्यु॑त् - त॒मे । मा॒सि । स॒कृत् । पृ॒ष्ठानि॑ । उपेति॑ । इ॒युः॒ । तत् । यज॑मानाः । य॒ज्ञम् । प॒शून् । अवेति॑ । रु॒न्ध॒ते॒ । स॒मु॒द्रम् । वै ।  9 ( 50) 

TS 7.5.3.2  
ए॒ते । अ॒न॒वा॒रम् । अ॒पा॒रम् । प्रेति॑ । प्ल॒व॒न्ते॒ । ये । सं॒ॅव॒थ्स॒रमिति॑ सं - व॒थ्स॒रम् । उ॒प॒यन्तीत्यु॑प - यन्ति॑ । यत् । बृ॒ह॒द्र॒थ॒न्त॒रे इति॑ बृहत् - र॒थ॒न्त॒रे । अ॒न्वर्जे॑यु॒रित्य॑नु - अर्जे॑युः । यथा᳚ । मद्ध्ये᳚ । स॒मु॒द्रस्य॑ । प्ल॒वम् । अ॒न्वर्जे॑यु॒रित्य॑नु - अर्जे॑युः । ता॒दृक् । तत् । अनु॑थ्सर्ग॒मित्यनु॑त् - स॒र्ग॒म् । बृ॒ह॒द्र॒थ॒न्त॒राभ्या॒मिति॑ बृहत् - र॒थ॒न्त॒राभ्या᳚म् । इ॒त्वा । प्र॒ति॒ष्ठामिति॑ प्रति - स्थाम् । ग॒च्छ॒न्ति॒ । सर्वे᳚भ्यः । वै । कामे᳚भ्यः । स॒न्धिरिति॑ सं - धिः । दु॒हे॒ । तत् । यज॑मानाः । सर्वान्॑ । कामान्॑ । अवेति॑ । रु॒न्ध॒ते॒ ।  ।  10 ( 34) 

TS 7.5.4.1  
स॒मा॒न्यः॑ । ऋचः॑ । भ॒व॒न्ति॒ । म॒नु॒ष्य॒लो॒क इति॑ मनुष्य - लो॒कः । वै । ऋचः॑ । म॒नु॒ष्य॒लो॒कादिति॑ मनुष्य - लो॒कात् । ए॒व । न । य॒न्ति॒ । अ॒न्यद॑न्य॒दित्य॒न्यत् - अ॒न्य॒त् । साम॑ । भ॒व॒ति॒ । दे॒व॒लो॒क इति॑ देव - लो॒कः । वै । साम॑ । दे॒व॒लो॒कादिति॑ देव - लो॒कात् । ए॒व । अ॒न्यम॑न्य॒मित्य॒न्यं - अ॒न्य॒म् । म॒नु॒ष्य॒लो॒कमिति॑ मनुष्य - लो॒कम् । प्र॒त्य॒व॒रोह॑न्त॒ इति॑ प्रति - अ॒व॒रोह॑न्तः । य॒न्ति॒ । जग॑तीम् । अग्रे᳚ । उपेति॑ । य॒न्ति॒ । जग॑तीम् । वै । छन्दाꣳ॑सि । प्र॒त्यव॑रोह॒न्तीति॑ प्रति - अव॑रोहन्ति । आ॒ग्र॒य॒णम् । ग्रहाः᳚ । बृ॒हत् । पृ॒ष्ठानि॑ । त्र॒य॒स्त्रिꣳ॒॒शमिति॑ त्रयः - त्रिꣳ॒॒शम् । स्तोमाः᳚ । तस्मा᳚त् । ज्यायाꣳ॑सम् । कनी॑यान् । प्र॒त्यव॑रोह॒तीति॑ प्रति - अव॑रोहति । वै॒श्व॒क॒र्म॒ण इति॑ वैश्व - क॒र्म॒णः । गृ॒ह्य॒ते॒ । विश्वा॑नि । ए॒व । तेन॑ । कर्मा॑णि । यज॑मानाः । अवेति॑ । रु॒न्ध॒ते॒ । आ॒दि॒त्यः ।  11 ( 50) 

TS 7.5.4.2  
गृ॒ह्य॒ते॒ । इ॒यम् । वै । अदि॑तिः । अ॒स्याम् । ए॒व । प्रतीति॑ । ति॒ष्ठ॒न्ति॒ । अ॒न्यो᳚न्य॒ इत्य॒न्यः - अ॒न्यः॒ । गृ॒ह्ये॒ते॒ इति॑ । मि॒थु॒न॒त्वायेति॑ मिथुन - त्वाय॑ । प्रजा᳚त्या॒ इति॒ प्र - जा॒त्यै॒ । अ॒वा॒न्त॒रमित्य॑व - अ॒न्त॒रम् । वै । द॒श॒रा॒त्रेणेति॑ दश - रा॒त्रेण॑ । प्र॒जाप॑ति॒रिति॑ प्र॒जा - प॒तिः॒ । प्र॒जा इति॑ प्र - जाः । अ॒सृ॒ज॒त॒ । यत् । द॒श॒रा॒त्र इति॑ दश - रा॒त्रः । भव॑ति । प्र॒जा इति॑ प्र - जाः । ए॒व । तत् । यज॑मानाः । सृ॒ज॒न्ते॒ । ए॒ताम् । ह॒ । वै । उ॒द॒ङ्कः । शौ॒ल्बा॒य॒नः । स॒त्रस्य॑ । ऋद्धि᳚म् । उ॒वा॒च॒ । यत् । द॒श॒रा॒त्र इति॑ दश - रा॒त्रः । यत् । द॒श॒रा॒त्र इति॑ दश - रा॒त्रः । भव॑ति । स॒त्रस्य॑ । ऋद्ध्यै᳚ । अथो॒ इति॑ । यत् । ए॒व । पूर्वे॑षु । अह॒स्स्वित्यहः॑ - सु॒ । विलो॒मेति॒ वि - लो॒म॒ । क्रि॒यते᳚ । तस्य॑ । ए॒व ( ) । ए॒षा । शान्तिः॑ ।  ।  12 ( 52) 

TS 7.5.5.1  
यदि॑ । सोमौ᳚ । सꣳसु॑ता॒विति॒ सं - सु॒तौ॒ । स्याता᳚म् । म॒ह॒ति । रात्रि॑यै । प्रा॒त॒र॒नु॒वा॒कमिति॑ प्रातः - अ॒नु॒वा॒कम् । उ॒पाकु॑र्या॒दित्यु॑प - आकु॑र्यात् । पूर्वः॑ । वाच᳚म् । पूर्वः॑ । दे॒वताः᳚ । पूर्वः॑ । छन्दाꣳ॑सि । वृ॒ङ्क्ते॒ । वृष॑ण्वती॒मिति॒ वृषण्ण्॑ - व॒ती॒म् । प्र॒ति॒पद॒मिति॑ प्रति - पद᳚म् । कु॒र्या॒त् । प्रा॒त॒स्स॒व॒नादिति॑ प्रातः-स॒व॒नात् । ए॒व । ए॒षा॒म् । इन्द्र᳚म् । वृ॒ङ्क्ते॒ । अथो॒ इति॑ । खलु॑ । आ॒हुः॒ । स॒व॒न॒मु॒खेस॑वनमुख॒ इति॑ सवनमु॒खे - स॒व॒न॒मु॒खे॒ । का॒र्या᳚ । इति॑ । स॒व॒न॒मु॒खाथ्स॑वनमुखा॒दिति॑ सवनमु॒खात् - स॒व॒न॒मु॒खा॒त् । ए॒व । ए॒षा॒म् । इन्द्र᳚म् । वृ॒ङ्क्ते॒ । सं॒ॅवे॒शायेति॑ सं - वे॒शाय॑ । उ॒प॒वे॒शायेत्यु॑प - वे॒शाय॑ । गा॒य॒त्रि॒याः । त्रि॒ष्टुभः॑ । जग॑त्याः । अ॒नु॒ष्टुभ॒ इत्य॑नु - स्तुभः॑ । प॒ङ्क्त्याः । अ॒भिभू᳚त्या॒ इत्य॒भि - भू॒त्यै॒ । स्वाहा᳚ । छन्दाꣳ॑सि । वै । सं॒ॅवे॒श इति॑ सं - वे॒शः । उ॒प॒वे॒श इत्यु॑प - वे॒शः । छन्दो॑भि॒रिति॒ छन्दः॑ - भिः॒ । ए॒व । ए॒षा॒म् ।  13 ( 50) 

TS 7.5.5.2  
छन्दाꣳ॑सि । वृ॒ङ्क्ते॒ । स॒ज॒नीय॒मिति॑ स - ज॒नीय᳚म् । शस्य᳚म् । वि॒ह॒व्य॑मिति॑ वि - ह॒व्य᳚म् । शस्य᳚म् । अ॒गस्त्य॑स्य । क॒या॒शु॒भीय॒मिति॑ कया-शु॒भीय᳚म् । शस्य᳚म् । ए॒ताव॑त् । वै । अ॒स्ति॒ । याव॑त् । ए॒तत् । याव॑त् । ए॒व । अस्ति॑ । तत् । ए॒षा॒म् । वृ॒ङ्क्ते॒ । यदि॑ । प्रा॒त॒स्स॒व॒न इति॑ प्रातः - स॒व॒ने । क॒लशः॑ । दीर्ये॑त । वै॒ष्ण॒वीषु॑ । शि॒पि॒वि॒ष्टव॑ती॒ष्विति॑ शिपिवि॒ष्ट - व॒ती॒षु॒ । स्तु॒वी॒र॒न्न् । यत् । वै । य॒ज्ञस्य॑ । अ॒ति॒रिच्य॑त॒ इत्य॑ति - रिच्य॑ते । विष्णु᳚म् । तत् । शि॒पि॒वि॒ष्टमिति॑ शिपि - वि॒ष्टम् । अ॒भि । अतीति॑ । रि॒च्य॒ते॒ । तत् । विष्णुः॑ । शि॒पि॒वि॒ष्ट इति॑ शिपि - वि॒ष्टः । अति॑रिक्त॒ इत्यति॑- रि॒क्ते॒ । ए॒व । अति॑रिक्त॒मित्यति॑ - रि॒क्त॒म् । द॒धा॒ति॒ । अथो॒ इति॑ । अति॑रिक्ते॒नेत्यति॑ - रि॒क्ते॒न॒ । ए॒व । अति॑रिक्त॒मित्यति॑ - रि॒क्त॒म् । आ॒प्त्वा । अवेति॑ ( ) । रु॒न्ध॒ते॒ । यदि॑ । म॒द्ध्यन्दि॑ने । दीर्ये॑त । व॒ष॒ट्का॒रनि॑धन॒मिति॑ वषट्का॒र - नि॒ध॒न॒म् । साम॑ । कु॒र्युः॒ । व॒ष॒ट्का॒र इति॑ वषट् - का॒रः । वै । य॒ज्ञस्य॑ । प्र॒ति॒ष्ठेति॑ प्रति - स्था । प्र॒ति॒ष्ठामिति॑ प्रति - स्थाम् । ए॒व । ए॒न॒त् । ग॒म॒य॒न्ति॒ । यदि॑ । तृ॒ती॒य॒स॒व॒न इति॑ तृतीय - स॒व॒ने । ए॒तत् । ए॒व ।  ।  14 ( 69) 

TS 7.5.6.1  
ष॒ड॒हैरिति॑ षट् - अ॒हैः । मासान्॑ । सं॒पाद्येति॑ सं - पाद्य॑ । अहः॑ । उदिति॑ । सृ॒ज॒न्ति॒ । ष॒ड॒हैरिति॑ षट् - अ॒हैः । हि । मासान्॑ । सं॒पश्य॒न्तीति॑ सं - पश्य॑न्ति । अ॒र्द्ध॒मा॒सैरित्य॑र्द्ध - मा॒सैः । मासान्॑ । सं॒पाद्येति॑ सं - पाद्य॑ । अहः॑ । उदिति॑ । सृ॒ज॒न्ति॒ । अ॒र्द्ध॒मा॒सैरित्य॑र्द्ध - मा॒सैः । हि । मासान्॑ । सं॒पश्य॒न्तीति॑ सं - पश्य॑न्ति । अ॒मा॒वा॒स्य॑येत्य॑मा - वा॒स्य॑या । मासान्॑ । सं॒पाद्येति॑ सं - पाद्य॑ । अहः॑ । उदिति॑ । सृ॒ज॒न्ति॒ । अ॒मा॒वा॒स्य॑येत्य॑मा - वा॒स्य॑या । हि । मासान्॑ । सं॒पश्य॒न्तीति॑ सं-पश्य॑न्ति । पौ॒र्ण॒मा॒स्येति॑ पौर्ण-मा॒स्या । मासान्॑ । सं॒पाद्येति॑ सं - पाद्य॑ । अहः॑ । उदिति॑ । सृ॒ज॒न्ति॒ । पौ॒र्ण॒मा॒स्येति॑ पौर्ण - मा॒स्या । हि । मासान्॑ । सं॒पश्य॒न्तीति॑ सं - पश्य॑न्ति । यः । वै । पू॒र्णे । आ॒सि॒ञ्चतीत्या᳚ - सि॒ञ्चति॑ । परेति॑ । सः । सि॒ञ्च॒ति॒ । यः । पू॒र्णात् । उ॒दच॒तीत्यु॑त् - अच॑ति ।  15 ( 50) 

TS 7.5.6.2  
प्रा॒णमिति॑ प्र - अ॒नम् । अ॒स्मि॒न्न् । सः । द॒धा॒ति॒ । यत् । पौ॒र्ण॒मा॒स्येति॑ पौर्ण - मा॒स्या । मासान्॑ । सं॒पाद्येति॑ सं - पाद्य॑ । अहः॑ । उ॒थ्सृ॒जन्तीत्यु॑त् - सृ॒जन्ति॑ । सं॒ॅव॒थ्स॒रायेति॑ सं-व॒थ्स॒राय॑ । ए॒व । तत् । प्रा॒णमिति॑ प्र - अ॒नम् । द॒ध॒ति॒ । तत् । अन्विति॑ । स॒त्रिणः॑ । प्रेति॑ । अ॒न॒न्ति॒ । यत् । अहः॑ । न । उ॒थ्सृ॒जेयु॒रित्यु॑त्-सृ॒जेयुः॑ । यथा᳚ । दृतिः॑ । उप॑नद्ध॒ इत्युप॑ - न॒द्धः॒ । वि॒पत॒तीति॑ वि - पत॑ति । ए॒वम् । सं॒ॅव॒थ्स॒र इति॑ सं - व॒थ्स॒रः । वीति॑ । प॒ते॒त् । आर्ति᳚म् । एति॑ । ऋ॒च्छे॒युः॒ । यत् । पौ॒र्ण॒मा॒स्येति॑ पौर्ण - मा॒स्या । मासान्॑ । सं॒पाद्येति॑ सं - पाद्य॑ । अहः॑ । उ॒थ्सृ॒जन्तीत्यु॑त् - सृ॒जन्ति॑ । सं॒ॅव॒थ्स॒रायेति॑ सं - व॒थ्स॒राय॑ । ए॒व । तत् । उ॒दा॒नमित्यु॑त् - अ॒नम् । द॒ध॒ति॒ । तत् । अन्विति॑ । स॒त्रिणः॑ । उदिति॑ ।  16 ( 50) 

TS 7.5.6.3  
अ॒न॒न्ति॒ । न । आर्ति᳚म् । एति॑ । ऋ॒च्छ॒न्ति॒ । पू॒र्णमा॑स॒ इति॑ पू॒र्ण - मा॒से॒ । वै । दे॒वाना᳚म् । सु॒तः । यत् । पौ॒र्ण॒मा॒स्येति॑ पौर्ण - मा॒स्या । मासान्॑ । सं॒पाद्येति॑ सं - पाद्य॑ । अहः॑ । उ॒थ्सृ॒जन्तीत्यु॑त् - सृ॒जन्ति॑ । दे॒वाना᳚म् । ए॒व । तत् । य॒ज्ञेन॑ । य॒ज्ञम् । प्र॒त्यव॑रोह॒न्तीति॑ प्रति - अव॑रोहन्ति । वीति॑ । वै । ए॒तत् । य॒ज्ञम् । छि॒न्द॒न्ति॒ । यत् । ष॒ड॒हस॑न्तत॒मिति॑ षड॒ह - स॒न्त॒त॒म् । सन्त᳚म् । अथ॑ । अहः॑ । उ॒थ्सृ॒जन्तीत्यु॑त् - सृ॒जन्ति॑ । प्रा॒जा॒प॒त्यमिति॑ प्राजा-प॒त्यम् । प॒शुम् । एति॑ । ल॒भ॒न्ते॒ । प्र॒जाप॑ति॒रिति॑ प्र॒जा-प॒तिः॒ । सर्वाः᳚ । दे॒वताः᳚ । दे॒वता॑भिः । ए॒व । य॒ज्ञम् । समिति॑ । त॒न्व॒न्ति॒ । यन्ति॑ । वै । ए॒ते । सव॑नात् । ये । अहः॑ ।  17 ( 50) 

TS 7.5.6.4  
उ॒थ्सृ॒जन्तीत्यु॑त् - सृ॒जन्ति॑ । तु॒रीय᳚म् । खलु॑ । वै । ए॒तत् । सव॑नम् । यत् । सा॒न्ना॒य्यमिति॑ सां-ना॒य्यम् । यत् । सा॒न्ना॒य्यमिति॑ सां-ना॒य्यम् । भव॑ति । तेन॑ । ए॒व । सव॑नात् । न । य॒न्ति॒ । स॒मु॒प॒हूयेति॑ सं - उ॒प॒हूय॑ । भ॒क्ष॒य॒न्ति॒ । ए॒तथ्सो॑मपीथा॒ इत्ये॒तत् - सो॒म॒पी॒थाः॒ । हि । ए॒तर्.हि॑ । य॒था॒य॒त॒नमिति॑ यथा - अ॒य॒त॒नम् । वै । ए॒तेषा᳚म् । स॒व॒न॒भाज॒ इति॑ सवन - भाजः॑ । दे॒वताः᳚ । ग॒च्छ॒न्ति॒ । ये । अहः॑ । उ॒थ्सृ॒जन्तीत्यु॑त् - सृ॒जन्ति॑ । अ॒नु॒स॒व॒नमित्य॑नु - स॒व॒नम् । पु॒रो॒डाशान्॑ । निरिति॑ । व॒प॒न्ति॒ । य॒था॒य॒त॒नादिति॑ यथा - आ॒य॒त॒नात् । ए॒व । स॒व॒न॒भाज॒ इति॑ सवन - भाजः॑ । दे॒वताः᳚ । अवेति॑ । रु॒न्ध॒ते॒ । अ॒ष्टाक॑पाला॒नित्य॒ष्टा - क॒पा॒ला॒न् । प्रा॒त॒स्स॒व॒न इति॑ प्रातः - स॒व॒ने । एका॑दशकपाला॒नित्येका॑दश - क॒पा॒ला॒न्न् । माद्ध्य॑न्दिने । सव॑ने । द्वाद॑शकपाला॒निति॒ द्वाद॑श - क॒पा॒ला॒न्न् । तृ॒ती॒य॒स॒व॒न इति॑ तृतीय - स॒व॒ने । छन्दाꣳ॑सि । ए॒व । आ॒प्त्वा ( ) । अवेति॑ । रु॒न्ध॒ते॒ । वै॒श्व॒दे॒वमिति॑ वैश्व-दे॒वम् । च॒रुम् । तृ॒ती॒य॒स॒व॒न इति॑ तृतीय-स॒व॒ने । निरिति॑ । व॒प॒न्ति॒ । वै॒श्व॒दे॒वमिति॑ वैश्व - दे॒वम् । वै । तृ॒ती॒य॒स॒व॒नमिति॑ तृतीय - स॒व॒नम् । तेन॑ । ए॒व । तृ॒ती॒य॒स॒व॒नादिति॑ तृतीय - स॒व॒नात् । न । य॒न्ति॒ ।  ।  18 ( 65) 

TS 7.5.7.1  
उ॒थ्सृज्या(3)मित्यु॑त् - सृज्या(3)म् । न । उ॒थ्सृज्या(3)मित्यु॑त्- सृज्या(3)म् । इति॑ । मी॒माꣳ॒॒स॒न्ते॒ । ब्र॒ह्म॒वा॒दिन॒ इति॑ ब्रह्म - वा॒दिनः॑ । तत् । उ॒ । आ॒हुः॒ । उ॒थ्सृज्य॒मित्यु॑त् - सृज्य᳚म् । ए॒व । इति॑ । अ॒मा॒वा॒स्या॑या॒मित्य॑मा - वा॒स्या॑याम् । च॒ । पौ॒र्ण॒मा॒स्यामिति॑ पौर्ण - मा॒स्याम् । च॒ । उ॒थ्सृज्य॒मित्यु॑त् - सृज्य᳚म् । इति॑ । आ॒हुः॒ । ए॒ते इति॑ । हि । य॒ज्ञम् । वह॑तः । इति॑ । ते इति॑ । तु । वाव । न । उ॒थ्सृज्ये॒ इत्यु॑त् - सृज्ये᳚ । इति॑ । आ॒हुः॒ । ये इति॑ । अ॒वा॒न्त॒रमित्य॑व - अ॒न्त॒रम् । य॒ज्ञम् । भे॒जाते॒ इति॑ । इति॑ । या । प्र॒थ॒मा । व्य॑ष्ट॒केति॒ वि - अ॒ष्ट॒का॒ । तस्या᳚म् । उ॒थ्सृज्य॒मित्यु॑त् - सृज्य᳚म् । इति॑ । आ॒हुः॒ । ए॒षः । वै । मा॒सः । वि॒श॒र इति॑ वि - श॒रः । इति॑ । न । आदि॑ष्ट॒मित्या - दि॒ष्ट॒म् ।  19 ( 50) 

TS 7.5.7.2  
उदिति॑ । सृ॒जे॒युः॒ । यत् । आदि॑ष्ट॒मित्या - दि॒ष्ट॒म् । उ॒थ्सृ॒जेयु॒रित्यु॑त् - सृ॒जेयुः॑ । या॒दृशे᳚ । पुनः॑ । प॒र्या॒प्ला॒व इति॑ परि - आ॒प्ला॒वे । मद्ध्ये᳚ । ष॒ड॒हस्येति॑ षट् - अ॒हस्य॑ । सं॒पद्ये॒तेति॑ सं - पद्ये॑त । ष॒ड॒हैरिति॑ षट् - अ॒हैः । मासान्॑ । सं॒पाद्येति॑ सं - पाद्य॑ । यत् । स॒प्त॒मम् । अहः॑ । तस्मिन्न्॑ । उदिति॑ । सृ॒जे॒युः॒ । तत् । अ॒ग्नये᳚ । वसु॑मत॒ इति॒ वसु॑ - म॒ते॒ । पु॒रो॒डाश᳚म् । अ॒ष्टाक॑पाल॒मित्य॒ष्टा - क॒पा॒ल॒म् । निरितिः॑ । व॒पे॒युः॒ । ऐ॒न्द्रम् । दधि॑ । इन्द्रा॑य । म॒रुत्व॑ते । पु॒रो॒डाश᳚म् । एका॑दशकपाल॒मित्येका॑दश - क॒पा॒ल॒म् । वै॒श्व॒दे॒वमिति॑ वैश्व-दे॒वम् । द्वाद॑शकपाल॒मिति॒ द्वाद॑श - क॒पा॒ल॒म् । अ॒ग्नेः । वै । वसु॑मत॒ इति॒ वसु॑ - म॒तः॒ । प्रा॒त॒स्स॒व॒नमिति॑ प्रातः - स॒व॒नम् । यत् । अ॒ग्नये᳚ । वसु॑मत॒ इति॒ वसु॑-म॒ते॒ । पु॒रो॒डाश᳚म् । अ॒ष्टाक॑पाल॒मित्य॒ष्टा-क॒पा॒ल॒म् । नि॒र्वप॒न्तीति॑ निः - वप॑न्ति । दे॒वता᳚म् । ए॒व । तत् । भा॒गिनी᳚म् । कु॒र्वन्ति॑ ।  20 ( 50) 

TS 7.5.7.3  
सव॑नम् । अ॒ष्टा॒भिः । उपेति॑ । य॒न्ति॒ । यत् । ऐ॒न्द्रम् । दधि॑ । भव॑ति । इन्द्र᳚म् । ए॒व । तत् । भा॒ग॒धेया॒दिति॑ भाग-धेया᳚त् । न । च्या॒व॒य॒न्ति॒ । इन्द्र॑स्य । वै । म॒रुत्व॑तः । माद्ध्य॑न्दिनम् । सव॑नम् । यत् । इन्द्रा॑य । म॒रुत्व॑ते । पु॒रो॒डाश᳚म् । एका॑दशकपाल॒मित्येका॑दश - क॒पा॒ल॒म् । नि॒र्वप॒न्तीति॑ निः-वप॑न्ति । दे॒वता᳚म् । ए॒व । तत् । भा॒गिनी᳚म् । कु॒र्वन्ति॑ । सव॑नम् । ए॒का॒द॒शभि॒रित्ये॑काद॒श - भिः॒ । उपेति॑ । य॒न्ति॒ । विश्वे॑षाम् । वै । दे॒वाना᳚म् । ऋ॒भु॒मता॒मित्यृ॑भु - मता᳚म् । तृ॒ती॒य॒स॒व॒नमिति॑ तृतीय-स॒व॒नम् । यत् । वै॒श्व॒दे॒वमिति॑ वैश्व-दे॒वम् । द्वाद॑शकपाल॒मिति॒ द्वाद॑श - क॒पा॒ल॒म् । नि॒र्वप॒न्तीति॑ निः - वप॑न्ति । दे॒वताः᳚ । ए॒व । तत् । भा॒गिनीः᳚ । कु॒र्वन्ति॑ । सव॑नम् । द्वा॒द॒शभि॒रिति॑ द्वाद॒श - भिः॒ ।  21 ( 50) 

TS 7.5.7.4  
उपेति॑ । य॒न्ति॒ । प्रा॒जा॒प॒त्यमिति॑ प्राजा - प॒त्यम् । प॒शुम् । एति॑ । ल॒भ॒न्ते॒ । य॒ज्ञः । वै । प्र॒जाप॑ति॒रिति॑ प्र॒जा - प॒तिः॒ । य॒ज्ञस्य॑ । अन॑नुसर्गा॒येत्यन॑नु - स॒र्गा॒य॒ । अ॒भि॒व॒र्त इत्य॑भि - व॒र्तः । इ॒तः । षट् । मा॒सः । ब्र॒ह्म॒सा॒ममिति॑ ब्रह्म - सा॒मम् । भ॒व॒ति॒ । ब्रह्म॑ । वै । अ॒भि॒व॒र्त इत्य॑भि - व॒र्तः । ब्रह्म॑णा । ए॒व । तत् । सु॒व॒र्गमिति॑ सुवः - गम् । लो॒कम् । अ॒भि॒व॒र्तय॑न्त॒ इत्य॑भि - व॒र्तय॑न्तः । य॒न्ति॒ । प्र॒ति॒कू॒लमिति॑ प्रति - कू॒लम् । इ॒व॒ । हि । इ॒तः । सु॒व॒र्ग इति॑ सुवः - गः । लो॒कः । इन्द्र॑ । क्रतु᳚म् । नः॒ । एति॑ । भ॒र॒ । पि॒ता । पु॒त्रेभ्यः॑ । यथा᳚ ।  । शिक्ष॑ । नः॒ । अ॒स्मिन्न् । पु॒रु॒हू॒तेति॑ पुरु - हू॒त॒ । याम॑नि । जी॒वाः । ज्योतिः॑ । अ॒शी॒म॒हि॒ । इति॑ ( ) । अ॒मुतः॑ । आ॒य॒तामित्या᳚ - य॒ताम् । षट् । मा॒सः । ब्र॒ह्म॒सा॒ममिति॑ ब्रह्म-सा॒मम् । भ॒व॒ति॒ । अ॒यम् । वै । लो॒कः । ज्योतिः॑ । प्र॒जेति॑ प्र-जा । ज्योतिः॑ । इ॒मम् । ए॒व । तत् । लो॒कम् । पश्य॑न्तः । अ॒भि॒वद॑न्त॒इत्य॑भि - वद॑न्तः । एति॑ । य॒न्ति॒ ।  ।  22 ( 70) 

TS 7.5.8.1  
दे॒वाना᳚म् । वै । अन्त᳚म् । ज॒ग्मुषा᳚म् । इ॒न्द्रि॒यम् । वी॒र्य᳚म् । अपेति॑ । अ॒क्रा॒म॒त् । तत् । क्रो॒शेन॑ । अवेति॑ । अ॒रु॒न्ध॒त॒ । तत् । क्रो॒शस्य॑ । क्रो॒श॒त्वमिति॑ क्रोश - त्वम् । यत् । क्रो॒शेन॑ । चात्वा॑लस्य । अन्ते᳚ । स्तु॒वन्ति॑ । य॒ज्ञस्य॑ । ए॒व । अन्त᳚म् । ग॒त्वा । इ॒न्द्रि॒यम् । वी॒र्य᳚म् । अवेति॑ । रु॒न्ध॒ते॒ । स॒त्रस्यर्द्ध्या᳚ । आ॒ह॒व॒नीय॒स्येत्या᳚ - ह॒व॒नीय॑स्य । अन्ते᳚ । स्तु॒व॒न्ति॒ । अ॒ग्निम् । ए॒व । उ॒प॒द्र॒ष्टार॒मित्यु॑प - द्र॒ष्टार᳚म् । कृ॒त्वा । ऋद्धि᳚म् । उपेति॑ । य॒न्ति॒ । प्र॒जाप॑ते॒र्॒.हृद॑येन । ह॒वि॒र्द्धान॒ इति॑ हविः - धाने᳚ । अ॒न्तः । स्तु॒व॒न्ति॒ । प्रे॒माण᳚म् । ए॒व । अ॒स्य॒ । ग॒च्छ॒न्ति॒ । श्लो॒केन॑ । पु॒रस्ता᳚त् । सद॑सः ।  23 ( 50) 

TS 7.5.8.2  
स्तु॒व॒न्ति॒ । अनु॑श्लोके॒नेत्यनु॑ - श्लो॒के॒न॒ । प॒श्चात् । य॒ज्ञस्य॑ । ए॒व । अन्त᳚म् । ग॒त्वा । श्लो॒क॒भाज॒ इति॑ श्लोक - भाजः॑ । भ॒व॒न्ति॒ । न॒वभि॒रिति॑ न॒व - भिः॒ । अ॒द्ध्व॒र्युः । उदिति॑ । गा॒य॒ति॒ । नव॑ । वै । पुरु॑षे । प्रा॒णा इति॑ प्र - अ॒नाः । प्रा॒णानिति॑ प्र - अ॒नान् । ए॒व । यज॑मानेषु । द॒धा॒ति॒ । सर्वाः᳚ । ऐ॒न्द्रियः॑ । भ॒व॒न्ति॒ । प्रा॒णेष्विति॑ प्र - अ॒नेषु॑ । ए॒व । इ॒न्द्रि॒यम् । द॒ध॒ति॒ । अप्र॑तिहृताभि॒रित्यप्र॑ति - हृ॒ता॒भिः॒ । उदिति॑ । गा॒य॒ति॒ । तस्मा᳚त् । पुरु॑षः । सर्वा॑णि । अ॒न्यानि॑ । शी॒र्ष्णः । अङ्गा॑नि । प्रतीति॑ । अ॒च॒ति॒ । शिरः॑ । ए॒व । न । प॒ञ्च॒द॒शमिति॑ पञ्च - द॒शम् । र॒थ॒न्त॒रमिति॑ रथं-त॒रम् । भ॒व॒ति॒ । इ॒न्द्रि॒यम् । ए॒व । अवेति॑ । रु॒न्ध॒ते॒ । स॒प्त॒द॒शमिति॑ सप्त - द॒शम् ।  24 ( 50) 

TS 7.5.8.3  
बृ॒हत् । अ॒न्नाद्य॒स्येत्य॑न्न - अद्य॑स्य । अव॑रुद्ध्या॒ इत्यव॑ - रु॒द्ध्यै॒ । अथो॒ इति॑ । प्रेति॑ । ए॒व । तेन॑ । जा॒य॒न्ते॒ । ए॒क॒विꣳ॒॒शमित्ये॑क - विꣳ॒॒शम् । भ॒द्रम् । द्वि॒पदा॒स्विति॑ द्वि - पदा॑सु । प्रति॑ष्ठित्या॒ इति॒ प्रति॑ - स्थि॒त्यै॒ । पत्न॑यः । उपेति॑ । गा॒य॒न्ति॒ । मि॒थु॒न॒त्वायेति॑ मिथुन - त्वाय॑ । प्रजा᳚त्या॒ इति॒ प्र - जा॒त्यै॒ । प्र॒जाप॑ति॒रिति॑ प्र॒जा - प॒तिः॒ । प्र॒जा इति॑ प्र-जाः । अ॒सृ॒ज॒त॒ । सः । अ॒का॒म॒य॒त॒ । आ॒साम् । अ॒हम् । रा॒ज्यम् । परीति॑ । इ॒या॒म् । इति॑ । तासा᳚म् । रा॒ज॒नेन॑ । ए॒व । रा॒ज्यम् । परीति॑ । ऐ॒त् । तत् । रा॒ज॒नस्य॑ । रा॒ज॒न॒त्वमिति॑ राजन - त्वम् । यत् । रा॒ज॒नम् । भव॑ति । प्र॒जाना॒मिति॑ प्र - जाना᳚म् । ए॒व । तत् । यज॑मानाः । रा॒ज्यम् । परीति॑ । य॒न्ति॒ । प॒ञ्च॒विꣳ॒॒शमिति॑ पञ्च - विꣳ॒॒शम् । भ॒व॒ति॒ । प्र॒जाप॑ते॒रिति॑ प्र॒जा - प॒तेः॒ ।  25 ( 50) 

TS 7.5.8.4  
आप्त्यै᳚ । प॒ञ्चभि॒रिति॑ प॒ञ्च - भिः॒ । तिष्ठ॑न्तः । स्तु॒व॒न्ति॒ । दे॒व॒लो॒कमिति॑ देव - लो॒कम् । ए॒व । अ॒भीति॑ । ज॒य॒न्ति॒ । प॒ञ्चभि॒रिति॑ प॒ञ्च - भिः॒ । आसी॑नाः । म॒नु॒ष्य॒लो॒कमिति॑ मनुष्य - लो॒कम् । ए॒व । अ॒भीति॑ । ज॒य॒न्ति॒ । दश॑ । समिति॑ । प॒द्य॒न्ते॒ । दशा᳚क्ष॒रेति॒ दश॑ - अ॒क्ष॒रा॒ । वि॒राडिति॑ वि - राट् । अन्न᳚म् । वि॒राडिति॑ वि - राट् । वि॒राजेति॑ वि - राजा᳚ । ए॒व । अ॒न्नाद्य॒मित्य॑न्न -अद्य᳚म् । अवेति॑ । रु॒न्ध॒ते॒ । प॒ञ्च॒धेति॑ पञ्च - धा । वि॒नि॒षद्येति॑ वि - नि॒षद्य॑ । स्तु॒व॒न्ति॒ । पञ्च॑ । दिशः॑ । दि॒क्षु । ए॒व । प्रतीति॑ । ति॒ष्ठ॒न्ति॒ । एकै॑क॒येत्येक॑या - ए॒क॒या॒ । अस्तु॑तया । स॒माय॒न्तीति॑ सं - आय॑न्ति । दि॒ग्भ्य इति॑ दिक् - भ्यः । ए॒व । अ॒न्नाद्य॒मित्य॑न्न - अद्य᳚म् । समिति॑ । भ॒र॒न्ति॒ । ताभिः॑ । उ॒द्गा॒तेत्यु॑त् - गा॒ता । उदिति॑ । गा॒य॒ति॒ । दि॒ग्भ्य इति॑ दिक् - भ्यः । ए॒व । अ॒न्नाद्य॒मित्य॑न्न - अद्य᳚म् ।  26 ( 50) 

TS 7.5.8.5  
सं॒भृत्येति॑ सं - भृत्य॑ । तेजः॑ । आ॒त्मन्न् । द॒ध॒ते॒ । तस्मा᳚त् । एकः॑ । प्रा॒ण इति॑ प्र - अ॒नः । सर्वा॑णि । अङ्गा॑नि । अ॒व॒ति॒ । अथो॒ इति॑ । यथा᳚ । सु॒प॒र्ण इति॑ सु - प॒र्णः । उ॒त्प॒ति॒ष्यन्नित्यु॑त् - प॒ति॒ष्यन्न् । शिरः॑ । उ॒त्त॒ममित्यु॑त् - त॒मम् । कु॒रु॒ते । ए॒वम् । ए॒व । तत् । यज॑मानाः । प्र॒जाना॒मिति॑ प्र - जाना᳚म् । उ॒त्त॒मा इत्यु॑त् - त॒माः । भ॒व॒न्ति॒ । आ॒स॒न्दीमित्या᳚ - स॒न्दीम् । उ॒द्गा॒तेत्यु॑त् - गा॒ता । एति॑ । रो॒ह॒ति॒ । साम्रा᳚ज्य॒मिति॒ सां - रा॒ज्य॒म् । ए॒व । ग॒च्छ॒न्ति॒ । प्ले॒ङ्खम् । होता᳚ । नाक॑स्य । ए॒व । पृ॒ष्ठम् । रो॒ह॒न्ति॒ । कू॒र्चौ । अ॒द्ध्व॒र्युः । ब्र॒द्ध्नस्य॑ । ए॒व । वि॒ष्टप᳚म् । ग॒च्छ॒न्ति॒ । ए॒ताव॑न्तः । वै । दे॒व॒लो॒का इति॑ देव - लो॒काः । तेषु॑ । ए॒व । य॒था॒पू॒र्वमिति॑ यथा - पू॒र्वम् । प्रतीति॑ ( ) । ति॒ष्ठ॒न्ति॒ । अथो॒ इति॑ । आ॒क्रम॑ण॒मित्या᳚ - क्रम॑णम् । ए॒व । तत् । सेतु᳚म् । यज॑मानाः । कु॒र्व॒ते॒ । सु॒व॒र्गस्येति॑ सुवः-गस्य॑ । लो॒कस्य॑ । सम॑ष्ट्या॒ इति॒ सं - अ॒ष्ट्यै॒ ।  ।  27 ( 61) 

TS 7.5.9.1  
अ॒र्क्ये॑ण । वै । स॒ह॒स्र॒श इति॑ सहस्र - शः । प्र॒जाप॑ति॒रिति॑ प्र॒जा - प॒तिः॒ । प्र॒जा इति॑ प्र - जाः । अ॒सृ॒ज॒त॒ । ताभ्यः॑ । इला᳚न्देन । इरा᳚म् । लूता᳚म् । अवेति॑ । अ॒रु॒न्ध॒ । यत् । अ॒र्क्य᳚म् । भव॑ति । प्र॒जा इति॑ प्र - जाः । ए॒व । तत् । यज॑मानाः । सृ॒ज॒न्ते॒ । इला᳚न्दम् । भ॒व॒ति॒ । प्र॒जाभ्य॒ इति॑ प्र - जाभ्यः॑ । ए॒व । सृ॒ष्टाभ्यः॑ । इरा᳚म् । लूता᳚म् । अवेति॑ । रु॒न्ध॒ते॒ । तस्मा᳚त् । याम् । समा᳚म् । स॒त्रम् । समृ॑द्ध॒मिति॒ सं - ऋ॒द्ध॒म् । क्षोधु॑काः । ताम् । समा᳚म् । प्र॒जा इति॑ प्र - जाः । इष᳚म् । हि । आ॒सा॒म् । ऊर्ज᳚म् । आ॒दद॑त॒ इत्या᳚ - दद॑ते । याम् । समा᳚म् । व्यृ॑द्ध॒मिति॒ वि - ऋ॒द्ध॒म् । अक्षो॑धुकाः । ताम् । समा᳚म् । प्र॒जा इति॑ प्र - जाः ।  28 ( 50) 

TS 7.5.9.2  
न । हि । आ॒सा॒म् । इष᳚म् । ऊर्ज᳚म् । आ॒दद॑त॒ इत्या᳚ - दद॑ते । उ॒त्क्रो॒दमित्यु॑त् - क्रो॒दम् । कु॒र्व॒ते॒ । यथा᳚ । ब॒न्धात् । मु॒मु॒चा॒नाः । उ॒त्क्रो॒दमित्यु॑त् - क्रो॒दम् । कु॒र्वते᳚ । ए॒वम् । ए॒व । तत् । यज॑मानाः । दे॒व॒ब॒न्धादिति॑ देव-ब॒न्धात् । मु॒मु॒चा॒नाः । उ॒त्क्रो॒दमित्यु॑त् - क्रो॒दम् । कु॒र्व॒ते॒ । इष᳚म् । ऊर्ज᳚म् । आ॒त्मन्न् । दधा॑नाः । वा॒णः । श॒तत॑न्तु॒रिति॑ श॒त - त॒न्तुः॒ । भ॒व॒ति॒ । श॒तायु॒रिति॑ श॒त - आ॒युः॒ । पुरु॑षः । श॒तेन्द्रि॑य॒ इति॑ श॒त - इ॒न्द्रि॒यः॒ । आयु॑षि । ए॒व । इ॒न्द्रि॒ये । प्रतीति॑ । ति॒ष्ठ॒न्ति॒ । आ॒जिम् । धा॒व॒न्ति॒ । अन॑भिजित॒स्येत्यन॑भि - जि॒त॒स्य॒ । अ॒भिजि॑त्या॒ इत्य॒भि - जि॒त्यै॒ । दु॒न्दु॒भीन् । स॒माघ्न॒न्तीति॑ सं - आघ्न॑न्ति । प॒र॒मा । वै । ए॒षा । वाक् । या । दु॒न्दु॒भौ । प॒र॒माम् । ए॒व ।  29 ( 50) 

TS 7.5.9.3  
वाच᳚म् । अवेति॑ । रु॒न्ध॒ते॒ । भू॒मि॒दु॒न्दु॒भिमिति॑ भूमि - दु॒न्दु॒भिम् । एति॑ । घ्न॒न्ति॒ । या । ए॒व । इ॒माम् । वाक् । प्रवि॒ष्टेति॒ प्र - वि॒ष्टा॒ । ताम् । ए॒व । अवेति॑ । रु॒न्ध॒ते॒ । अथो॒ इति॑ । इ॒माम् । ए॒व । ज॒य॒न्ति॒ । सर्वाः᳚ । वाचः॑ । व॒द॒न्ति॒ । सर्वा॑साम् । वा॒चाम् । अव॑रुद्ध्या॒ इत्यव॑ - रु॒द्ध्यै॒ । आ॒र्द्रे । चर्मन्न्॑ । व्याय॑च्छेते॒ इति॑ वि-आय॑च्छेते । इ॒न्द्रि॒यस्य॑ । अव॑रुद्ध्या॒ इत्यव॑ - रु॒द्ध्यै॒ । एति॑ । अ॒न्यः । क्रोश॑ति । प्रेति॑ । अ॒न्यः । शꣳ॒॒स॒ति॒ । यः । आ॒क्रोश॒तीत्या᳚-क्रोश॑ति । पु॒नाति॑ । ए॒व । ए॒ना॒न् । सः । यः । प्र॒शꣳस॒तीति॑ प्र - शꣳस॑ति । पू॒तेषु॑ । ए॒व । अ॒न्नाद्य॒मित्य॑न्न - अद्य᳚म् । द॒धा॒ति॒ । ऋषि॑कृत॒मित्यृषि॑-कृ॒त॒म् । च॒ ।  30 ( 50) 

TS 7.5.9.4  
वै । ए॒ते । दे॒वकृ॑त॒मिति॑ दे॒व-कृ॒त॒म् । च॒ । पूर्वैः᳚ । मासैः᳚ । अवेति॑ । रु॒न्ध॒ते॒ । यत् । भू॒ते॒च्छदा॒मिति॑ भूते - छदा᳚म् । सामा॑नि । भव॑न्ति । उ॒भय॑स्य । अव॑रुद्ध्या॒ इत्यव॑ - रु॒द्ध्यै॒ । यन्ति॑ । वै । ए॒ते । मि॒थु॒नात् । ये । सं॒ॅव॒थ्स॒रमिति॑ सं-व॒थ्स॒रम् । उ॒प॒यन्तीत्यु॑प-यन्ति॑ । अ॒न्त॒र्वे॒दीत्य॑न्तः - वे॒दि । मि॒थु॒नौ । समिति॑ । भ॒व॒तः॒ । तेन॑ । ए॒व । मि॒थु॒नात् । न । य॒न्ति॒ ।  ।  31 ( 30) 

TS 7.5.10.1  
चर्म॑ । अवेति॑ । भि॒न्द॒न्ति॒ । पा॒प्मान᳚म् । ए॒व । ए॒षा॒म् । अवेति॑ । भि॒न्द॒न्ति॒ । मा । अपेति॑ । रा॒थ्सीः॒ । मा । अतीति॑ । व्या॒थ्सीः॒ । इति॑ । आ॒ह॒ । सं॒प्र॒तीति॑ सं - प्र॒ति । ए॒व । ए॒षा॒म् । पा॒प्मान᳚म् । अवेति॑ । भि॒न्द॒न्ति॒ । उ॒द॒कु॒म्भानित्यु॑द-कु॒म्भान् । अ॒धि॒नि॒धायेत्य॑धि - नि॒धाय॑ । दा॒स्यः॑ । मा॒र्जा॒लीय᳚म् । परीति॑ । नृ॒त्य॒न्ति॒ । प॒दः । नि॒घ्न॒तीरिति॑ नि - घ्न॒तीः । इ॒दम्म॑धु॒मिती॒दं - म॒धु॒म् । गाय॑न्त्यः । मधु॑ । वै । दे॒वाना᳚म् । प॒र॒मम् । अ॒न्नाद्य॒मित्य॑न्न - अद्य᳚म् । प॒र॒मम् । ए॒व । अ॒न्नाद्य॒मित्य॑न्न - अद्य᳚म् । अवेति॑ । रु॒न्ध॒ते॒ । प॒दः । नीति॑ । घ्न॒न्ति॒ । म॒ही॒याम् । ए॒व । ए॒षु॒ । द॒ध॒ति॒ ।  ।  32 ( 49) 

TS 7.5.11.1  
पृ॒थि॒व्यै । स्वाहा᳚ । अ॒न्तरि॑क्षाय । स्वाहा᳚ । दि॒वे । स्वाहा᳚ । सं॒प्लो॒ष्य॒त इति॑ सं - प्लो॒ष्य॒ते । स्वाहा᳚ । सं॒प्लव॑माना॒येति॑ सं - प्लव॑मानाय । स्वाहा᳚ । संप्लु॑ता॒येति॒ सं-प्लु॒ता॒य॒ । स्वाहा᳚ । मे॒घा॒यि॒ष्य॒ते । स्वाहा᳚ । मे॒घा॒य॒त इति॑ मेघ - य॒ते । स्वाहा᳚ । मे॒घि॒ताय॑ । स्वाहा᳚ । मे॒घाय॑ । स्वाहा᳚ । नी॒हा॒राय॑ । स्वाहा᳚ । नि॒हाका॑या॒ इति॑ नि-हाका॑यै । स्वाहा᳚ । प्रा॒स॒चाय॑ । स्वाहा᳚ । प्र॒च॒लाका॑या॒ इति॑ प्र - च॒लाका॑यै । स्वाहा᳚ । वि॒द्यो॒ति॒ष्य॒त इति॑ वि - द्यो॒ति॒ष्य॒ते । स्वाहा᳚ । वि॒द्योत॑माना॒येति॑ वि - द्योत॑मानाय । स्वाहा᳚ । सं॒ॅवि॒द्योत॑माना॒येति॑ सं-वि॒द्योत॑मानाय । स्वाहा᳚ । स्त॒न॒यि॒ष्य॒ते । स्वाहा᳚ । स्त॒नय॑ते । स्वाहा᳚ । उ॒ग्रम् । स्त॒नय॑ते । स्वाहा᳚ । व॒र्.॒षि॒ष्य॒ते । स्वाहा᳚ । वर्.ष॑ते । स्वाहा᳚ । अ॒भि॒वर्.ष॑त॒ इत्य॑भि - वर्.ष॑ते । स्वाहा᳚ । प॒रि॒वर्.ष॑त॒ इति॑ परि - वर्.ष॑ते । स्वाहा᳚ । सं॒ॅवर्.ष॑त॒ इति॑ सं - वर्.ष॑ते ।  33 ( 50) 

TS 7.5.11.2  
स्वाहा᳚ । अ॒नु॒वर्.ष॑त॒ इत्य॑नु - वर्.ष॑ते । स्वाहा᳚ । शी॒का॒यि॒ष्य॒ते । स्वाहा᳚ । शी॒का॒य॒त इति॑ शीक - य॒ते । स्वाहा᳚ । शी॒कि॒ताय॑ । स्वाहा᳚ । प्रो॒षि॒ष्य॒ते । स्वाहा᳚ । प्रु॒ष्ण॒ते । स्वाहा᳚ । प॒रि॒प्रु॒ष्ण॒त इति॑ परि - प्रु॒ष्ण॒ते । स्वाहा᳚ । उ॒द्ग्र॒ही॒ष्य॒त इत्यु॑त् - ग्र॒ही॒ष्य॒ते । स्वाहा᳚ । उ॒द्गृ॒ह्ण॒त इत्यु॑त् - गृ॒ह्ण॒ते । स्वाहा᳚ । उद्गृ॑हीता॒येत्युत् - गृ॒ही॒ता॒य॒ । स्वाहा᳚ । वि॒प्लो॒ष्य॒त इति॑ वि - प्लो॒ष्य॒ते । स्वाहा᳚ । वि॒प्लव॑माना॒येति॑ वि - प्लव॑मानाय । स्वाहा᳚ । विप्लु॑ता॒येति॒ वि - प्लु॒ता॒य॒ । स्वाहा᳚ । आ॒त॒फ्स्य॒त इत्या᳚ - त॒फ्स्य॒ते । स्वाहा᳚ । आ॒तप॑त॒ इत्या᳚ - तप॑ते । स्वाहा᳚ । उ॒ग्रम् । आ॒तप॑त॒ इत्या᳚ - तप॑ते । स्वाहा᳚ । ऋ॒ग्भ्य इत्यृ॑क् - भ्यः । स्वाहा᳚ । यजु॑र्भ्य॒ इति॒ यजुः॑ - भ्यः॒ । स्वाहा᳚ । साम॑भ्य॒ इति॒ साम॑ - भ्यः॒ । स्वाहा᳚ । अङ्गि॑रोभ्य॒ इत्यङ्गि॑रः -भ्यः॒ । स्वाहा᳚ । वेदे᳚भ्यः । स्वाहा᳚ । गाथा᳚भ्यः । स्वाहा᳚ । ना॒रा॒शꣳ॒॒सीभ्यः॑ । स्वाहा᳚ । रैभी᳚भ्यः । स्वाहा᳚ ( ) । सर्व॑स्मै । स्वाहा᳚ ।  ।  34 ( 52) 

TS 7.5.12.1  
द॒त्वते᳚ । स्वाहा᳚ । अ॒द॒न्तका॑य । स्वाहा᳚ । प्रा॒णिने᳚ । स्वाहा᳚ । अ॒प्रा॒णाय॑ । स्वाहा᳚ । मुख॑वत॒ इति॒ मुख॑-व॒ते॒ । स्वाहा᳚ । अ॒मु॒खाय॑ । स्वाहा᳚ । नासि॑कवत॒ इति॒ नासि॑क - व॒ते॒ । स्वाहा᳚ । अ॒ना॒सि॒काय॑ । स्वाहा᳚ । अ॒क्ष॒ण्वत॒ इत्य॑क्षण्-वते᳚ । स्वाहा᳚ । अ॒न॒क्षिका॑य । स्वाहा᳚ । क॒र्णिने᳚ । स्वाहा᳚ । अ॒क॒र्णका॑य । स्वाहा᳚ । शी॒र्.॒ष॒ण्वत॒ इति॑ शीर्.षण् - वते᳚ । स्वाहा᳚ । अ॒शी॒र्॒.षका॑य । स्वाहा᳚ । प॒द्वत॒ इति॑ पत् - वते᳚ । स्वाहा᳚ । अ॒पा॒दका॑य । स्वाहा᳚ । प्रा॒ण॒त इति॑ प्र-अ॒न॒ते । स्वाहा᳚ । अप्रा॑णत॒ इत्यप्र॑ - अ॒न॒ते॒ । स्वाहा᳚ । वद॑ते । स्वाहा᳚ । अव॑दते । स्वाहा᳚ । पश्य॑ते । स्वाहा᳚ । अप॑श्यते । स्वाहा᳚ । शृ॒ण्व॒ते । स्वाहा᳚ । अशृ॑ण्वते । स्वाहा᳚ । म॒न॒स्विने᳚ । स्वाहा᳚ ।  35 ( 50) 

TS 7.5.12.2  
अ॒म॒नसे᳚ । स्वाहा᳚ । रे॒त॒स्विने᳚ । स्वाहा᳚ । अ॒रे॒तस्का॒येत्य॑रे॒तः - का॒य॒ । स्वाहा᳚ । प्र॒जाभ्य॒ इति॑ प्र - जाभ्यः॑ । स्वाहा᳚ । प्र॒जन॑ना॒येति॑ प्र - जन॑नाय । स्वाहा᳚ । लोम॑वत॒ इति॒ लोम॑ - व॒ते॒ । स्वाहा᳚ । अ॒लो॒मका॑य । स्वाहा᳚ । त्व॒चे । स्वाहा᳚ । अ॒त्वक्का॑य । स्वाहा᳚ । चर्म॑ण्वत॒ इति॒ चर्मण्॑ - व॒ते॒ । स्वाहा᳚ । अ॒च॒र्मका॑य । स्वाहा᳚ । लोहि॑तवत॒ इति॒ लोहि॑त - व॒ते॒ । स्वाहा᳚ । अ॒लो॒हि॒ताय॑ । स्वाहा᳚ । माꣳ॒॒स॒न्वत॒ इति॑ माꣳसन्न्-वते᳚ । स्वाहा᳚ । अ॒माꣳ॒॒सका॑य । स्वाहा᳚ । स्नाव॑भ्य॒ इति॒ स्नाव॑ - भ्यः॒ । स्वाहा᳚ । अ॒स्ना॒वका॑य । स्वाहा᳚ । अ॒स्थ॒न्वत॒ इत्य॑स्थन्न् - वते᳚ । स्वाहा᳚ । अ॒न॒स्थिका॑य । स्वाहा᳚ । म॒ज्ज॒न्वत॒ इति॑ मज्जन्न् - वते᳚ । स्वाहा᳚ । अ॒म॒ज्जका॑य । स्वाहा᳚ । अ॒ङ्गिने᳚ । स्वाहा᳚ । अ॒न॒ङ्गाय॑ । स्वाहा᳚ । आ॒त्मने᳚ । स्वाहा᳚ । अना᳚त्मने । स्वाहा᳚ ( ) । सर्व॑स्मै । स्वाहा᳚ ।  ।  36 ( 52) 

TS 7.5.13.1  
कः । त्वा॒ । यु॒न॒क्ति॒ । सः । त्वा॒ । यु॒न॒क्तु॒ । विष्णुः॑ । त्वा॒ । यु॒न॒क्तु॒ । अ॒स्य । य॒ज्ञस्य॑ । ऋद्ध्यै᳚ । मह्य᳚म् । सन्न॑त्या॒ इति॒ सं - न॒त्यै॒ । अ॒मुष्मै᳚ । कामा॑य । आयु॑षे । त्वा॒ । प्रा॒णायेति॑ प्र - अ॒नाय॑ । त्वा॒ । अ॒पा॒नायेत्य॑प - अ॒नाय॑ । त्वा॒ । व्या॒नायेति॑ वि - अ॒नाय॑ । त्वा॒ । व्यु॑ष्ट्या॒ इति॒ वि - उ॒ष्ट्यै॒ । त्वा॒ । र॒य्यै । त्वा॒ । राध॑से । त्वा॒ । घोषा॑य । त्वा॒ । पोषा॑य । त्वा॒ । आ॒रा॒द्घो॒षायेत्या॑रात् - घो॒षाय॑ । त्वा॒ । प्रच्यु॑त्या॒ इति॒ प्र - च्यु॒त्यै॒ । त्वा॒ ।  ।  37 ( 38) 

TS 7.5.14.1  
अ॒ग्नये᳚ । गा॒य॒त्राय॑ । त्रि॒वृत॒ इति॑ त्रि-वृते᳚ । राथ॑न्तरा॒येति॒ राथं᳚-त॒रा॒य॒ । वा॒स॒न्ताय॑ । अ॒ष्टाक॑पाल॒ इत्य॒ष्टा - क॒पा॒लः॒ । इन्द्रा॑य । त्रैष्टु॑भाय । प॒ञ्च॒द॒शायेति॑ पञ्च - द॒शाय॑ । बार्.ह॑ताय । ग्रैष्मा॑य । एका॑दशकपाल॒ इत्येका॑दश - क॒पा॒लः॒ । विश्वे᳚भ्यः । दे॒वेभ्यः॑ । जाग॑तेभ्यः । स॒प्त॒द॒शेभ्य॒ इति॑ सप्त - द॒शेभ्यः॑ । वै॒रू॒पेभ्यः॑ । वार्.षि॑केभ्यः । द्वाद॑शकपाल॒ इति॒ द्वाद॑श - क॒पा॒लः॒ । मि॒त्रावरु॑णाभ्या॒मिति॑ मि॒त्रा - वरु॑णाभ्याम् । आनु॑ष्टुभाभ्या॒मित्यानु॑- स्तु॒भा॒भ्या॒म् । ए॒क॒विꣳ॒॒शाभ्या॒मित्ये॑क-विꣳ॒॒शाभ्या᳚म् । वै॒रा॒जाभ्या᳚म् । शा॒र॒दाभ्या᳚म् । प॒य॒स्या᳚ । बृह॒स्पत॑ये । पाङ्क्ता॑य । त्रि॒ण॒वायेति॑ त्रि - न॒वाय॑ । शा॒क्व॒राय॑ । हैम॑न्तिकाय । च॒रुः । स॒वि॒त्रे । आ॒ति॒च्छ॒न्द॒सायेत्या॑ति - छ॒न्द॒साय॑ । त्र॒य॒स्त्रिꣳ॒॒शायेति॑ त्रयः - त्रिꣳ॒॒शाय॑ । रै॒व॒ताय॑ । शै॒शि॒राय॑ । द्वाद॑शकपाल॒ इति॒ द्वाद॑श -क॒पा॒लः॒ । अदि॑त्यै । विष्णु॑पत्न्या॒ इति॒ विष्णु॑ - प॒त्न्यै॒ । च॒रुः । अ॒ग्नये᳚ । वै॒श्वा॒न॒राय॑ । द्वाद॑शकपाल॒ इति॒ द्वाद॑श - क॒पा॒लः॒ । अनु॑मत्या॒ इत्यनु॑ - म॒त्यै॒ । च॒रुः । का॒यः । एक॑कपाल॒ इत्येक॑-क॒पा॒लः॒ ।  ।  38 ( 47) 

TS 7.5.15.1  
यः । वै । अ॒ग्नौ । अ॒ग्निः । प्र॒ह्रि॒यत॒ इति॑ प्र - ह्रि॒यते᳚ । यः । च॒ । सोमः॑ । राजा᳚ । तयोः᳚ । ए॒षः । आ॒ति॒थ्यम् । यत् । अ॒ग्नी॒षो॒मीय॒ इत्य॑ग्नी - सो॒मीयः॑ । अथ॑ । ए॒षः । रु॒द्रः । यः । ची॒यते᳚ । यत् । सञ्चि॑त॒ इति॒ सं - चि॒ते॒ । अ॒ग्नौ । ए॒तानि॑ । ह॒वीꣳषि॑ । न । नि॒र्वपे॒दिति॑ निः - वपे᳚त् । ए॒षः । ए॒व । रु॒द्रः । अशा᳚न्तः । उ॒पो॒त्थायेत्यु॑प - उ॒त्थाय॑ । प्र॒जामिति॑ प्र - जाम् । प॒शून् । यज॑मानस्य । अ॒भीति॑ । म॒न्ये॒त॒ । यत् । सञ्चि॑त॒ इति॒ सं-चि॒ते॒ । अ॒ग्नौ । ए॒तानि॑ । ह॒वीꣳषि॑ । नि॒र्वप॒तीति॑ निः - वप॑ति । भा॒ग॒धेये॒नेति॑ भाग - धेये॑न । ए॒व । ए॒न॒म् । श॒म॒य॒ति॒ । न । अ॒स्य॒ । रु॒द्रः । अशा᳚न्तः ।  39 ( 50) 

TS 7.5.15.2  
उ॒पो॒त्थायेत्यु॑प - उ॒त्थाय॑ । प्र॒जामिति॑ प्र-जाम् । प॒शून् । अ॒भीति॑ । म॒न्य॒ते॒ । दश॑ । ह॒वीꣳषि॑ । भ॒व॒न्ति॒ । नव॑ । वै । पुरु॑षे । प्रा॒णा इति॑ प्र - अ॒नाः । नाभिः॑ । द॒श॒मी । प्रा॒णानिति॑ प्र - अ॒नान् । ए॒व । यज॑माने । द॒धा॒ति॒ । अथो॒ इति॑ । दशा᳚क्ष॒रेति॒ दश॑ - अ॒क्ष॒रा॒ । वि॒राडिति॑ वि - राट् । अन्न᳚म् । वि॒राडिति॑ वि - राट् । वि॒राजीति॑ वि - राजि॑ । ए॒व । अ॒न्नाद्य॒ इत्य॑न्न - अद्ये᳚ । प्रतीति॑ । ति॒ष्ठ॒ति॒ । ऋ॒तुभि॒रित्यृ॒तु - भिः॒ । वै । ए॒षः । छन्दो॑भि॒रिति॒ छन्दः॑- भिः॒ । स्तोमैः᳚ । पृ॒ष्ठैः । चे॒त॒व्यः॑ । इति॑ । आ॒हुः॒ । यत् । ए॒तानि॑ । ह॒वीꣳषि॑ । नि॒र्वप॒तीति॑ निः - वप॑ति । ऋ॒तुभि॒रित्यृ॒तु - भिः॒ । ए॒व । ए॒न॒म् । छन्दो॑भि॒रिति॒ छन्दः॑ - भिः॒ । स्तोमैः᳚ । पृ॒ष्ठैः । चि॒नु॒ते॒ । दिशः॑ । सु॒षु॒वा॒णेन॑ ।  40 ( 50) 

TS 7.5.15.3  
अ॒भि॒जित्या॒ इत्य॑भि - जित्याः᳚ । इति॑ । आ॒हुः॒ । यत् । ए॒तानि॑ । ह॒वीꣳषि॑ । नि॒र्वप॒तीति॑ निः - वप॑ति । दि॒शाम् । अ॒भिजि॑त्या॒ इत्य॒भि - जि॒त्यै॒ । ए॒तया᳚ । वै । इन्द्र᳚म् । दे॒वाः । अ॒या॒ज॒य॒न्न् । तस्मा᳚त् । इ॒न्द्र॒स॒व इती᳚न्द्र - स॒वः । ए॒तया᳚ । मनु᳚म् । म॒नु॒ष्याः᳚ । तस्मा᳚त् । म॒नु॒स॒व इति॑ मनु - स॒वः । यथा᳚ । इन्द्रः॑ । दे॒वाना᳚म् । यथा᳚ । मनुः॑ । म॒नु॒ष्या॑णाम् । ए॒वम् । भ॒व॒ति॒ । यः । ए॒वम् । वि॒द्वान् । ए॒तया᳚ । इष्ट्या᳚ । यज॑ते । दिग्व॑ती॒रिति॒ दिक्-व॒तीः॒ । पु॒रो॒ऽनु॒वा॒क्या॑ इति॑ पुरः-अ॒नु॒वा॒क्याः᳚ । भ॒व॒न्ति॒ । सर्वा॑साम् । दि॒शाम् । अ॒भिजि॑त्या॒ इत्य॒भि - जि॒त्यै॒ ।  ।  41 ( 41) 

TS 7.5.16.1  
यः । प्रा॒ण॒त इति॑ प्र - अ॒न॒तः । नि॒मि॒ष॒त इति॑ नि - मि॒ष॒तः । म॒हि॒त्वेति॑ महि - त्वा । एकः॑ । इत् । राजा᳚ । जग॑तः । ब॒भूव॑ ।  । यः । ईशे᳚ । अ॒स्य । द्वि॒पद॒ इति॑ द्वि - पदः॑ । चतु॑ष्पद॒ इति॒ चतुः॑ - प॒दः॒ । कस्मै᳚ । दे॒वाय॑ । ह॒विषा᳚ । वि॒धे॒म॒ ।  । उ॒प॒या॒मगृ॑हीत॒ इत्यु॑पया॒म-गृ॒ही॒तः॒ । अ॒सि॒ । प्र॒जाप॑तय॒ इति॑ प्र॒जा - प॒त॒ये॒ । त्वा॒ । जुष्ट᳚म् । गृ॒ह्णा॒मि॒ । तस्य॑ । ते॒ । द्यौः । म॒हि॒मा । नक्ष॑त्राणि । रू॒पम् । आ॒दि॒त्यः । ते॒ । तेजः॑ । तस्मै᳚ । त्वा॒ । म॒हि॒म्ने । प्र॒जाप॑तय॒ इति॑ प्र॒जा - प॒त॒ये॒ । स्वाहा᳚ ।  ।  42 ( 38) 

TS 7.5.17.1  
यः । आ॒त्म॒दा इत्या᳚त्म - दाः । ब॒ल॒दा इति॑ बल - दाः । यस्य॑ । विश्वे᳚ । उ॒पास॑त॒ इत्यु॑प - आस॑ते । प्र॒शिष॒मिति॑ प्र-शिष᳚म् । यस्य॑ । दे॒वाः ।  । यस्य॑ । छा॒या । अ॒मृत᳚म् । यस्य॑ । मृ॒त्युः । कस्मै᳚ । दे॒वाय॑ । ह॒विषा᳚ । वि॒धे॒म॒ ।  । उ॒प॒या॒मगृ॑हीत॒ इत्यु॑पया॒म - गृ॒ही॒तः॒ । अ॒सि॒ । प्र॒जाप॑तय॒ इति॑ प्र॒जा - प॒त॒ये॒ । त्वा॒ । जुष्ट᳚म् । गृ॒ह्णा॒मि॒ । तस्य॑ । ते॒ । पृ॒थि॒वी । म॒हि॒मा । ओष॑धयः । वन॒स्पत॑यः । रू॒पम् । अ॒ग्निः । ते॒ । तेजः॑ । तस्मै᳚ । त्वा॒ । म॒हि॒म्ने । प्र॒जाप॑तय॒ इति॑ प्र॒जा - प॒त॒ये॒ । स्वाहा᳚ ।  ।  43 ( 39) 

TS 7.5.18.1  
एति॑ । ब्रह्मन्न्॑ । ब्रा॒ह्म॒णः । ब्र॒ह्म॒व॒र्च॒सीति॑ ब्रह्म-व॒र्च॒सी । जा॒य॒ता॒म् । एति॑ । अ॒स्मिन्न् । रा॒ष्ट्रे । रा॒ज॒न्यः॑ । इ॒ष॒व्यः॑ । शूरः॑ । म॒हा॒र॒थ इति॑ महा - र॒थः । जा॒य॒ता॒म् । दोग्ध्री᳚ । धे॒नुः । वोढा᳚ । अ॒न॒ड्वान् । आ॒शुः । सप्तिः॑ । पुर॑न्धिः । योषा᳚ । जि॒ष्णुः । र॒थे॒ष्ठा इति॑ रथे - स्थाः । स॒भेयः॑ । युवा᳚ । एति॑ । अ॒स्य । यज॑मानस्य । वी॒रः । जा॒य॒ता॒म् । नि॒का॒मेनि॑काम॒ इति॑ निका॒मे - नि॒का॒मे॒ । नः॒ । प॒र्जन्यः॑ । व॒र्.॒ष॒तु॒ । फ॒लिन्यः॑ । नः॒ । ओष॑धयः । प॒च्य॒न्ता॒म् । यो॒ग॒क्षे॒म इति॑ योग - क्षे॒मः । नः॒ । क॒ल्प॒ता॒म् ।  ।  44 ( 41) 

TS 7.5.19.1  
एति॑ । अ॒क्रा॒न् । वा॒जी । पृ॒थि॒वीम् । अ॒ग्निम् । युज᳚म् । अ॒कृ॒त॒ । वा॒जी । अर्वा᳚ । एति॑ । अ॒क्रा॒न् । वा॒जी । अ॒न्तरि॑क्षम् । वा॒युम् । युज᳚म् । अ॒कृ॒त॒ । वा॒जी । अर्वा᳚ । द्याम् । वा॒जी । एति॑ । अ॒क्रꣳ॒॒स्त॒ । सूर्य᳚म् । युज᳚म् । अ॒कृ॒त॒ । वा॒जी । अर्वा᳚ । अ॒ग्निः । ते॒ । वा॒जि॒न्न् । युङ् । अन्विति॑ । त्वा॒ । एति॑ । र॒भे॒ । स्व॒स्ति । मा॒ । समिति॑ । पा॒र॒य॒ । वा॒युः । ते॒ । वा॒जि॒न्न् । युङ् । अन्विति॑ । त्वा॒ । एति॑ । र॒भे॒ । स्व॒स्ति । मा॒ । समिति॑ ।  45 ( 50) 

TS 7.5.19.2  
पा॒र॒य॒ । आ॒दि॒त्यः । ते॒ । वा॒जि॒न्न् । युङ् । अन्विति॑ । त्वा॒ । एति॑ । र॒भे॒ । स्व॒स्ति । मा॒ । समिति॑ । पा॒र॒य॒ । प्रा॒ण॒धृगिति॑ प्राण - धृक् । अ॒सि॒ । प्रा॒णमिति॑ प्र - अ॒नम् । मे॒ । दृꣳ॒॒ह॒ । व्या॒न॒धृगिति॑ व्यान - धृक् । अ॒सि॒ । व्या॒नमिति॑ वि - अ॒नम् । मे॒ । दृꣳ॒॒ह॒ । अ॒पा॒न॒धृगित्य॑पान - धृक् । अ॒सि॒ । अ॒पा॒नमित्य॑प - अ॒नम् । मे॒ । दृꣳ॒॒ह॒ । चक्षुः॑ । अ॒सि॒ । चक्षुः॑ । मयि॑ । धे॒हि॒ । श्रोत्र᳚म् । अ॒सि॒ । श्रोत्र᳚म् । मयि॑ । धे॒हि॒ । आयुः॑ । अ॒सि॒ । आयुः॑ । मयि॑ । धे॒हि॒ ।  ।  46 ( 43) 

TS 7.5.20.1  
जज्ञि॑ । बीज᳚म् । वर्ष्टा᳚ । प॒र्जन्यः॑ । पक्ता᳚ । स॒स्यम् । सु॒पि॒प्प॒ला इति॑ सु - पि॒प्प॒लाः । ओष॑धयः । स्व॒धि॒च॒र॒णेति॑ सु - अ॒धि॒च॒र॒णा । इ॒यम् । सू॒प॒स॒द॒न इति॑ सु - उ॒प॒स॒द॒नः । अ॒ग्निः । स्व॒द्ध्य॒क्षमिति॑ सु - अ॒द्ध्य॒क्षम् । अ॒न्तरि॑क्षम् । सु॒पा॒व इति॑ सु-पा॒वः । पव॑मानः । सू॒प॒स्था॒नेति॑ सु - उ॒प॒स्था॒ना । द्यौः । शि॒वम् । अ॒सौ । तपन्न्॑ । य॒था॒पू॒र्वमिति॑ यथा - पू॒र्वम् । अ॒हो॒रा॒त्रे इत्य॑हः - रा॒त्रे । प॒ञ्च॒द॒शिन॒ इति॑ पञ्च - द॒शिनः॑ । अ॒र्द्ध॒मा॒सा इत्य॑र्द्ध - मा॒साः । त्रिꣳ॒॒शिनः॑ । मासाः᳚ । क्लृ॒प्ताः । ऋ॒तवः॑ । शा॒न्तः । सं॒ॅव॒थ्स॒र इति॑ सं - व॒थ्स॒रः ।  ।  47 ( 31) 

TS 7.5.21.1  
आ॒ग्ने॒यः । अ॒ष्टाक॑पाल॒ इत्य॒ष्टा - क॒पा॒लः॒ । सौ॒म्यः । च॒रुः । सा॒वि॒त्रः । अ॒ष्टाक॑पाल॒ इत्य॒ष्टा - क॒पा॒लः॒ । पौ॒ष्णः । च॒रुः । रौ॒द्रः । च॒रुः । अ॒ग्नये᳚ । वै॒श्वा॒न॒राय॑ । द्वाद॑शकपाल॒ इति॒ द्वाद॑श - क॒पा॒लः॒ । मृ॒गा॒ख॒र इति॑ मृग - आ॒ख॒रे । यदि॑ । न । आ॒गच्छे॒दित्या᳚-गच्छे᳚त् । अ॒ग्नये᳚ । अꣳ॒॒हो॒मुच॒ इत्यꣳ॑हः-मुचे᳚ । अ॒ष्टाक॑पाल॒ इत्य॒ष्टा-क॒पा॒लः॒ । सौ॒र्यम् । पयः॑ । वा॒य॒व्यः॑ । आज्य॑भाग॒ इत्याज्य॑ - भा॒गः॒ ।  ।  48 ( 24) 

TS 7.5.22.1  
अ॒ग्नये᳚ । अꣳ॒॒हो॒मुच॒ इत्यꣳ॑हः-मुचे᳚ । अ॒ष्टाक॑पाल॒ इत्य॒ष्टा-क॒पा॒लः॒ । इन्द्रा॑य । अꣳ॒॒हो॒मुच॒ इत्यꣳ॑हः - मुचे᳚ । एका॑दशकपाल॒ इत्येका॑दश - क॒पा॒लः॒ । मि॒त्रावरु॑णाभ्या॒मिति॑ मि॒त्रा - वरु॑णाभ्याम् । आ॒गो॒मुग्भ्या॒मित्या॑गो॒मुक् - भ्या॒म् । प॒य॒स्या᳚ । वा॒यो॒सा॒वि॒त्र इति॑ वायो - सा॒वि॒त्रः । आ॒गो॒मुग्भ्या॒मित्या॑गो॒मुक् - भ्या॒म् । च॒रुः । अ॒श्विभ्या॒मित्य॒श्वि - भ्या॒म् । आ॒गो॒मुग्भ्या॒मित्या॑गो॒मुक् - भ्या॒म् । धा॒नाः । म॒रुद्भ्य॒ इति॑ म॒रुत् - भ्यः॒ । ए॒नो॒मुग्भ्य॒ इत्ये॑नो॒मुक्-भ्यः॒ । स॒प्तक॑पाल॒ इति॑ स॒प्त - क॒पा॒लः॒ । विश्वे᳚भ्यः । दे॒वेभ्यः॑ । ए॒नो॒मुग्भ्य॒ इत्ये॑नो॒मुक् - भ्यः॒ । द्वाद॑शकपाल॒ इति॒ द्वाद॑श - क॒पा॒लः॒ । अनु॑मत्या॒ इत्यनु॑ - म॒त्यै॒ । च॒रुः । अ॒ग्नये᳚ । वै॒श्वा॒न॒राय॑ । द्वाद॑शकपाल॒ इति॒ द्वाद॑श - क॒पा॒लः॒ । द्यावा॑पृथि॒वीभ्या॒मिति॒ द्यावा᳚ - पृ॒थि॒वीभ्या᳚म् । अꣳ॒॒हो॒मुग्भ्या॒मित्यꣳ॑हो॒मुक् - भ्या॒म् । द्वि॒क॒पा॒ल इति॑ द्वि - क॒पा॒लः ।  ।  49 ( 30) 

TS 7.5.23.1  
अ॒ग्नये᳚ । समिति॑ । अ॒न॒म॒त् । पृ॒थि॒व्यै । समिति॑ । अ॒न॒म॒त् । यथा᳚ । अ॒ग्निः । पृ॒थि॒व्या । स॒मन॑म॒दिति॑ सं - अन॑मत् । ए॒वम् । मह्य᳚म् । भ॒द्राः । सन्न॑तय॒ इति॒ सं - न॒त॒यः॒ । समिति॑ । न॒म॒न्तु॒ । वा॒यवे᳚ । समिति॑ । अ॒न॒म॒त् । अ॒न्तरि॑क्षाय । समिति॑ । अ॒न॒म॒त् । यथा᳚ । वा॒युः । अ॒न्तरि॑क्षेण । सूर्या॑य । समिति॑ । अ॒न॒म॒त् । दि॒वे । समिति॑ । अ॒न॒म॒त् । यथा᳚ । सूर्यः॑ । दि॒वा । च॒न्द्रम॑से । समिति॑ । अ॒न॒म॒त् । नक्ष॑त्रेभ्यः । समिति॑ । अ॒न॒म॒त् । यथा᳚ । च॒न्द्रमाः᳚ । नक्ष॑त्रैः । वरु॑णाय । समिति॑ । अ॒न॒म॒त् । अ॒द्भ्य इत्य॑त् - भ्यः । समिति॑ । अ॒न॒म॒त्॒ । यथा᳚ ।  50 ( 50) 

TS 7.5.23.2  
वरु॑णः । अ॒द्भिरित्य॑त् - भिः । साम्ने᳚ । समिति॑ । अ॒न॒म॒त् । ऋ॒चे । समिति॑ । अ॒न॒म॒त् । यथा᳚ । साम॑ । ऋ॒चा । ब्रह्म॑णे । समिति॑ । अ॒न॒म॒त् । क्ष॒त्राय॑ । समिति॑ । अ॒न॒म॒त् । यथा᳚ । ब्रह्म॑ । क्ष॒त्रेण॑ । राज्ञे᳚ । समिति॑ । अ॒न॒म॒त् । वि॒शे । समिति॑ । अ॒न॒म॒त् । यथा᳚ । राजा᳚ । वि॒शा । रथा॑य । समिति॑ । अ॒न॒म॒त् । अश्वे᳚भ्यः । समिति॑ । अ॒न॒म॒त् । यथा᳚ । रथः॑ । अश्वैः᳚ । प्र॒जाप॑तय॒ इति॑ प्र॒जा - प॒त॒ये॒ । समिति॑ । अ॒न॒म॒त् । भू॒तेभ्यः॑ । समिति॑ । अ॒न॒म॒त् । यथा᳚ । प्र॒जाप॑ति॒रिति॑ प्र॒जा - प॒तिः॒ । भू॒तैः । स॒मन॑म॒दिति॑ सं-अन॑मत् । ए॒वम् । मह्य᳚म् ( ) । भ॒द्राः । सन्न॑तय॒ इति॒ सं - न॒त॒यः॒ । समिति॑ । न॒म॒न्तु॒ ।  ।  51 ( 54) 

TS 7.5.24.1  
ये । त॒ । पन्था॑नः । स॒वि॒तः॒ । पू॒र्व्यासः॑ । अ॒रे॒णवः॑ । वित॑ता॒ इति॒ वि - त॒ताः॒ । अ॒न्तरि॑क्षे ।  । तेभिः॑ । नः॒ । अ॒द्य । प॒थिभि॒रिति॑ प॒थि - भिः॒ । सु॒गेभि॒रिति॑ सु - गेभिः॑ । रक्ष॑ । च॒ । नः॒ । अधीति॑ । च॒ । दे॒व॒ । ब्रू॒हि॒ ।  । नमः॑ । अ॒ग्नये᳚ । पृ॒थि॒वि॒क्षित॒ इति॑ पृथिवि-क्षिते᳚ । लो॒क॒स्पृत॒ इति॑ लोक - स्पृते᳚ । लो॒कम् । अ॒स्मै । यज॑मानाय । दे॒हि॒ । नमः॑ । वा॒यवे᳚ । अ॒न्त॒रि॒क्ष॒क्षित॒ इत्य॑न्तरिक्ष - क्षिते᳚ । लो॒क॒स्पृत॒ इति॑ लोक - स्पृते᳚ । लो॒कम् । अ॒स्मै । यज॑मानाय । दे॒हि॒ । नमः॑ । सूर्या॑य । दि॒वि॒क्षित॒ इति॑ दिवि - क्षिते᳚ । लो॒क॒स्पृत॒ इति॑ लोक - स्पृते᳚ । लो॒कम् । अ॒स्मै । यज॑मानाय । दे॒हि॒ ।  ।  52 ( 44) 

TS 7.5.25.1  
यः । वै । अश्व॑स्य । मेद्ध्य॑स्य । शिरः॑ । वेद॑ । शी॒र्.॒ष॒ण्वानिति॑ शीर्.षण्-वान् । मेद्ध्यः॑ । भ॒व॒ति॒ । उ॒षाः । वै । अश्व॑स्य । मेद्ध्य॑स्य । शिरः॑ । सूर्यः॑ । चक्षुः॑ । वातः॑ । प्रा॒ण इति॑ प्र - अ॒नः । च॒न्द्रमाः᳚ । श्रोत्र᳚म् । दिशः॑ । पादाः᳚ । अ॒वा॒न्त॒र॒दि॒शा इत्य॑वान्तर - दि॒शाः । पर्.श॑वः । अ॒हो॒रा॒त्रे इत्य॑हः - रा॒त्रे । नि॒मे॒ष इति॑ नि - मे॒षः । अ॒र्द्ध॒मा॒सा इत्य॑र्द्ध - मा॒साः । पर्वा॑णि । मासाः᳚ । स॒न्धाना॒नीति॑ सं - धाना॑नि । ऋ॒तवः॑ । अङ्गा॑नि । सं॒ॅव॒थ्स॒र इति॑ सं - व॒थ्स॒रः । आ॒त्मा । र॒श्मयः॑ । केशाः᳚ । नक्ष॑त्राणि । रू॒पम् । तार॑काः । अ॒स्थानि॑ । नभः॑ । माꣳ॒॒सानि॑ । ओष॑धयः । लोमा॑नि । वन॒स्पत॑यः । वालाः᳚ । अ॒ग्निः । मुख᳚म् । वै॒श्वा॒न॒रः । व्यात्त॒मिति॑ वि - आत्त᳚म् ।  53 ( 50) 

TS 7.5.25.2  
स॒मु॒द्रः । उ॒दर᳚म् । अ॒न्तरि॑क्षम् । पा॒युः । द्यावा॑पृथि॒वी इति॒ द्यावा᳚ - पृ॒थि॒वी । आ॒ण्डौ । ग्रावा᳚ । शेपः॑ । सोमः॑ । रेतः॑ । यत् । ज॒ञ्ज॒भ्यते᳚ । तत् । वीति॑ । द्यो॒त॒ते॒ । यत् । वि॒धू॒नु॒त इति॑ वि-धू॒नु॒ते । तत् । स्त॒न॒य॒ति॒ । यत् । मेह॑ति । तत् । व॒र्.॒ष॒ति॒ । वाक् । ए॒व । अ॒स्य॒ । वाक् । अहः॑ । वै । अश्व॑स्य । जाय॑मानस्य । म॒हि॒मा । पु॒रस्ता᳚त् । जा॒य॒ते॒ । रात्रिः॑ । ए॒न॒म् । म॒हि॒मा । प॒श्चात् । अन्विति॑ । जा॒य॒ते॒ । ए॒तौ । वै । म॒हि॒मानौ᳚ । अश्व᳚म् । अ॒भितः॑ । समिति॑ । ब॒भू॒व॒तुः॒ । हयः॑ । दे॒वान् । अ॒व॒ह॒त् ( ) । अर्वा᳚ । असु॑रान् । वा॒जी । ग॒न्ध॒र्वान् । अश्वः॑ । म॒नु॒ष्यान्॑ । स॒मु॒द्रः । वै । अश्व॑स्य । योनिः॑ । स॒मु॒द्रः । बन्धुः॑ ।  ।  54 ( 62) 



