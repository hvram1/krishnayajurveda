<head>
    <link rel="stylesheet" href="/krishnayajurveda/formats/css/vstyle.css">
</head>
<body>
<pre>
3       कृष्ण यजुर्वेदीय तैत्तिरीय संहितायं तृतीयं काण्डं
3.1     तृतीयकाण्डे प्रथमः प्रश्नः - न्यूनकर्माभिधानं
TS 3.1.1.1  
प्र॒जाप॑ति॒रिति॑ प्र॒जा - प॒तिः॒ । अ॒का॒म॒य॒त॒ । प्र॒जा इति॑ प्र - जाः । सृ॒जे॒य॒ । इति॑ । सः । तपः॑ । अ॒त॒प्य॒त॒ । सः । स॒र्पान् । अ॒सृ॒ज॒त॒ । सः । अ॒का॒म॒य॒त॒ । प्र॒जा इति॑ प्र - जाः । सृ॒जे॒य॒ । इति॑ । सः । द्वि॒तीय᳚म् । अ॒त॒प्य॒त॒ । सः । वयाꣳ॑सि । अ॒सृ॒ज॒त॒ । सः । अ॒का॒म॒य॒त॒ । प्र॒जा इति॑ प्र-जाः । सृ॒जे॒य॒ । इति॑ । सः । तृ॒तीय᳚म् । अ॒त॒प्य॒त॒ । सः । ए॒तम् । दी॒क्षि॒त॒वा॒दमिति॑ दीक्षित - वा॒दम् । अ॒प॒श्य॒त् । तम् । अ॒व॒द॒त् । ततः॑ । वै । सः । प्र॒जा इति॑ प्र-जाः । अ॒सृ॒ज॒त॒ । यत् । तपः॑ । त॒प्त्वा । दी॒क्षि॒त॒वा॒दमिति॑ दीक्षित - वा॒दम् । वद॑ति । प्र॒जा इति॑ प्र - जाः । ए॒व । तत् । यज॑मानः ।  1 ( 50) 

TS 3.1.1.2  
सृ॒ज॒ते॒ । यत् । वै । दी॒क्षि॒तः । अ॒मे॒द्ध्यम् । पश्य॑ति । अपेति॑ । अ॒स्मा॒त् । दी॒क्षा । क्रा॒म॒ति॒ । नील᳚म् । अ॒स्य॒ । हरः॑ । वीति॑ । ए॒ति॒ । अब॑द्धम् । मनः॑ । द॒रिद्र᳚म् । चक्षुः॑ । सूर्यः॑ । ज्योति॑षाम् । श्रेष्ठः॑ । दीक्षे᳚ । मा । मा॒ । हा॒सीः॒ । इति॑ । आ॒ह॒ । न । अ॒स्मा॒त् । दी॒क्षा । अपेति॑ । क्रा॒म॒ति॒ । न । अ॒स्य॒ । नील᳚म् । न । हरः॑ । वीति॑ । ए॒ति॒ । यत् । वै । दी॒क्षि॒तम् । अ॒भि॒वर्.ष॒तीत्य॑भि-वर्.ष॑ति । दि॒व्याः । आपः॑ । अशा᳚न्ताः । ओजः॑ । बल᳚म् । दी॒क्षाम् ।  2 ( 50) 

TS 3.1.1.3  
तपः॑ । अ॒स्य॒ । निरिति॑ । घ्न॒न्ति॒ । उ॒न्द॒तीः । बल᳚म् । ध॒त्त॒ । ओजः॑ । ध॒त्त॒ । बल᳚म् । ध॒त्त॒ । मा । मे॒ । दी॒क्षाम् । मा । तपः॑ । निरिति॑ । व॒धि॒ष्ट॒ । इति॑ । आ॒ह॒ । ए॒तत् । ए॒व । सर्व᳚म् । आ॒त्मन्न् । ध॒त्ते॒ । न । अ॒स्य॒ । ओजः॑ । बल᳚म् । न । दी॒क्षाम् । न । तपः॑ । निरिति॑ । घ्न॒न्ति॒ । अ॒ग्निः । वै । दी॒क्षि॒तस्य॑ । दे॒वता᳚ । सः । अ॒स्मा॒त् । ए॒तर्.हि॑ । ति॒रः । इ॒व॒ । यर्.हि॑ । याति॑ । तम् । ई॒श्व॒रम् । रक्षाꣳ॑सि । हन्तोः᳚ ।  3 ( 50) 

TS 3.1.1.4  
भ॒द्रात् । अ॒भीति॑ । श्रेयः॑ । प्रेति॑ । इ॒हि॒ । बृह॒स्पतिः॑ । पु॒र॒ ए॒तेति॑ पुरः - ए॒ता । ते॒ । अ॒स्तु॒ । इति॑ । आ॒ह॒ । ब्रह्म॑ । वै । दे॒वाना᳚म् । बृह॒स्पतिः॑ । तम् । ए॒व । अ॒न्वार॑भत॒ इत्य॑नु - आर॑भते । सः । ए॒न॒म् । समिति॑ । पा॒र॒य॒ति॒ । एति॑ । इ॒दम् । अ॒ग॒न्म॒ । दे॒व॒यज॑न॒मिति॑ देव - यज॑नम् । पृ॒थि॒व्याः । इति॑ । आ॒ह॒ । दे॒व॒यज॑न॒मिति॑ देव - यज॑नम् । हि । ए॒षः । पृ॒थि॒व्याः । आ॒गच्छ॒तीत्या᳚ - गच्छ॑ति । यः । यज॑ते । विश्वे᳚ । दे॒वाः । यत् । अजु॑षन्त । पूर्वे᳚ । इति॑ । आ॒ह॒ । विश्वे᳚ । हि । ए॒तत् । दे॒वाः । जो॒षय॑न्ते । यत् । ब्रा॒ह्म॒णाः ( ) । ऋ॒ख्सा॒माभ्या॒मित्यृ॑ख्सा॒म -भ्या॒म् । यजु॑षा । स॒न्तर॑न्त॒ इति॑ सं - तर॑न्तः । इति॑ । आ॒ह॒ । ऋ॒ख्सा॒माभ्या॒मित्यृ॑ख्सा॒म - भ्या॒म् । हि । ए॒षः । यजु॑षा । स॒न्तर॒तीति॑ सं - तर॑ति । यः । यज॑ते । रा॒यः । पोषे॑ण । समिति॑ । इ॒षा । म॒दे॒म॒ । इति॑ । आ॒ह॒ । आ॒शिष॒मित्या᳚ - शिष᳚म् । ए॒व । ए॒ताम् । एति॑ । शा॒स्ते॒ ।  ।  4 ( 74) 

TS 3.1.2.1  
ए॒षः । ते॒ । गा॒य॒त्रः । भा॒गः । इति॑ । मे॒ । सोमा॑य । ब्रू॒ता॒त् । ए॒षः । ते॒ । त्रैष्टु॑भः । जाग॑तः । भा॒गः । इति॑ । मे॒ । सोमा॑य । ब्रू॒ता॒त् । छ॒न्दो॒माना॒मिति॑ छन्दः - माना᳚म् । साम्रा᳚ज्य॒मिति॒ साम् - रा॒ज्य॒म् । ग॒च्छ॒ । इति॑ । मे॒ । सोमा॑य । ब्रू॒ता॒त् । यः । वै । सोम᳚म् । राजा॑नम् । साम्रा᳚ज्य॒मिति॒ साम् - रा॒ज्य॒म् । लो॒कम् । ग॒म॒यि॒त्वा । क्री॒णाति॑ । गच्छ॑ति । स्वाना᳚म् । साम्रा᳚ज्य॒मिति॒ साम् - रा॒ज्य॒म् । छन्दाꣳ॑सि । खलु॑ । वै । सोम॑स्य । राज्ञः॑ । साम्रा᳚ज्य॒ इति॒ साम् - रा॒ज्यः॒ । लो॒कः । पु॒रस्ता᳚त् । सोम॑स्य । क्र॒यात् । ए॒वम् । अ॒भीति॑ । म॒न्त्र॒ये॒त॒ । साम्रा᳚ज्य॒मिति॒ साम् - रा॒ज्य॒म् । ए॒व ।  5 ( 50) 

TS 3.1.2.2  
ए॒न॒म् । लो॒कम् । ग॒म॒यि॒त्वा । क्री॒णा॒ति॒ । गच्छ॑ति । स्वाना᳚म् । साम्रा᳚ज्य॒मिति॒ साम् - रा॒ज्य॒म् । यः । वै । ता॒नू॒न॒प्त्रस्येति॑ तानू - न॒प्त्रस्य॑ । प्र॒ति॒ष्ठामिति॑ प्रति - स्थाम् । वेद॑ । प्रतीति॑ । ए॒व । ति॒ष्ठ॒ति॒ । ब्र॒ह्म॒वा॒दिन॒ इति॑ ब्रह्म - वा॒दिनः॑ । व॒द॒न्ति॒ । न । प्रा॒श्नन्तीति॑ प्र - अ॒श्नन्ति॑ । न । जु॒ह्व॒ति॒ । अथ॑ । क्व॑ । ता॒नू॒न॒प्त्रमिति॑ तानू - न॒प्त्रम् । प्रतीति॑ । ति॒ष्ठ॒ति॒ । इति॑ । प्र॒जाप॑ता॒विति॑ प्र॒जा-प॒तौ॒ । मन॑सि । इति॑ । ब्रू॒या॒त् । त्रिः । अवेति॑ । जि॒घ्रे॒त् । प्र॒जाप॑ता॒विति॑ प्र॒जा - प॒तौ॒ । त्वा॒ । मन॑सि । जु॒हो॒मि॒ । इति॑ । ए॒षा । वै । ता॒नू॒न॒प्त्रस्येति॑ तानू - न॒प्त्रस्य॑ । प्र॒ति॒ष्ठेति॑ प्रति - स्था । यः । ए॒वम् । वेद॑ । प्रतीति॑ । ए॒व । ति॒ष्ठ॒ति॒ । यः ।  6 ( 50) 

TS 3.1.2.3  
वै । अ॒द्ध्व॒र्योः । प्र॒ति॒ष्ठामिति॑ प्रति - स्थाम् । वेद॑ । प्रतीति॑ । ए॒व । ति॒ष्ठ॒ति॒ । यतः॑ । मन्ये॑त । अन॑भिक्र॒म्येत्यन॑भि - क्र॒म्य॒ । हो॒ष्या॒मि॒ । इति॑ । तत् । तिष्ठन्न्॑ । एति॑ । श्रा॒व॒ये॒त् । ए॒षा । वै । अ॒द्ध्व॒र्योः । प्र॒ति॒ष्ठेति॑ प्रति - स्था । यः । ए॒वम् । वेद॑ । प्रतीति॑ । ए॒व । ति॒ष्ठ॒ति॒ । यत् । अ॒भि॒क्रम्येत्य॑भि - क्रम्य॑ । जु॒हु॒यात् । प्र॒ति॒ष्ठाया॒ इति॑ प्रति-स्थायाः᳚ । इ॒या॒त् । तस्मा᳚त् । स॒मा॒नत्र॑ । तिष्ठ॑ता । हो॒त॒व्य᳚म् । प्रति॑ष्ठित्या॒ इति॒ प्रति॑ - स्थि॒त्यै॒ । यः । वै । अ॒द्ध्व॒र्योः । स्वम् । वेद॑ । स्ववा॒निति॒ स्व - वा॒न् । ए॒व । भ॒व॒ति॒ । स्रुक् । वै । अ॒स्य॒ । स्वम् । वा॒य॒व्य᳚म् । अ॒स्य॒ ।  7 ( 50) 

TS 3.1.2.4  
स्वम् । च॒म॒सः । अ॒स्य॒ । स्वम् । यत् । वा॒य॒व्य᳚म् । वा॒ । च॒म॒सम् । वा॒ । अन॑न्वार॒भ्येत्यन॑नु - आ॒र॒भ्य॒ । आ॒श्रा॒वये॒दित्या᳚ - श्रा॒वये᳚त् । स्वात् । इ॒या॒त् । तस्मा᳚त् । अ॒न्वा॒रभ्येत्य॑नु - आ॒रभ्य॑ । आ॒श्राव्य॒मित्या᳚ - श्राव्य᳚म् । स्वात् । ए॒व । न । ए॒ति॒ । यः । वै । सोम᳚म् । अप्र॑तिष्ठा॒प्येत्यप्र॑ति - स्था॒प्य॒ । स्तो॒त्रम् । उ॒पा॒क॒रोतीत्यु॑प - आ॒क॒रोति॑ । अप्र॑तिष्ठित॒ इत्यप्र॑ति - स्थि॒तः॒ । सोमः॑ । भव॑ति । अप्र॑तिष्ठित॒ इत्यप्र॑ति - स्थि॒तः॒ । स्तोमः॑ । अप्र॑तिष्ठिता॒नीत्यप्र॑ति - स्थि॒ता॒नि॒ । उ॒क्थानि॑ । अप्र॑तिष्ठित॒ इत्यप्र॑ति - स्थि॒तः॒ । यज॑मानः । अप्र॑तिष्ठित॒ इत्यप्र॑ति - स्थि॒तः॒ । अ॒ध्व॒र्युः । वा॒य॒व्य᳚म् । वै । सोम॑स्य । प्र॒ति॒ष्ठेति॑ प्रति - स्था । च॒म॒सः । अ॒स्य॒ । प्र॒ति॒ष्ठेति॑ प्रति - स्था । सोमः॑ । स्तोम॑स्य । स्तोमः॑ । उ॒क्थाना᳚म् । ग्रह᳚म् । वा॒ ( ) । गृ॒ही॒त्वा । च॒म॒सम् । वा॒ । उ॒न्नीयेत्यु॑त् - नीय॑ । स्तो॒त्रम् । उ॒पाकु॑र्या॒दित्यु॑प - आकु॑र्यात् । प्रतीति॑ । ए॒व । सोम᳚म् । स्था॒पय॑ति । प्रतीति॑ । स्तोम᳚म् । प्रतीति॑ । उ॒क्थानि॑ । प्रतीति॑ । यज॑मानः । तिष्ठ॑ति । प्रतीति॑ । अ॒द्ध्व॒र्युः ।  ।  8 ( 69) 

TS 3.1.3.1  
य॒ज्ञम् । वै । ए॒तत् । समिति॑ । भ॒र॒न्ति॒ । यत् । सो॒म॒क्रय॑ण्या॒ इति॑ सोम - क्रय॑ण्यै । प॒दम् । य॒ज्ञ॒मु॒खमिति॑ यज्ञ - मु॒खम् । ह॒वि॒र्द्धाने॒ इति॑ हविः - धाने᳚ । यर्.हि॑ । ह॒वि॒र्द्धाने॒ इति॑ हविः - धाने᳚ । प्राची॒ इति॑ । प्र॒व॒र्तये॑यु॒रिति॑ प्र - व॒र्तये॑युः । तर्.हि॑ । तेन॑ । अक्ष᳚म् । उपेति॑ । अ॒ञ्ज्या॒त् । य॒ज्ञ॒मु॒ख इति॑ यज्ञ-मु॒खे । ए॒व । य॒ज्ञम् । अनु॑ । समिति॑ । त॒नो॒ति॒ । प्राञ्च᳚म् । अ॒ग्निम् । प्रेति॑ । ह॒र॒न्ति॒ । उदिति॑ । पत्नी᳚म् । एति॑ । न॒य॒न्ति॒ । अन्विति॑ । अनाꣳ॑सि । प्रेति॑ । व॒र्त॒य॒न्ति॒ । अथ॑ । वै । अ॒स्य॒ । ए॒षः । धिष्णि॑यः । ही॒य॒ते॒ । सः । अन्विति॑ । ध्या॒य॒ति॒ । सः । ई॒श्व॒रः । रु॒द्रः । भू॒त्वा ।  9 ( 50) 

TS 3.1.3.2  
प्र॒जामिति॑ प्र - जाम् । प॒शून् । यज॑मानस्य । शम॑यितोः । यर्.हि॑ । प॒शुम् । आप्री॑त॒मित्या-प्री॒त॒म् । उद॑ञ्चम् । नय॑न्ति । तर्.हि॑ । तस्य॑ । प॒शु॒श्रप॑ण॒मिति॑ पशु - श्रप॑णम् । ह॒रे॒त् । तेन॑ । ए॒व । ए॒न॒म् । भा॒गिन᳚म् । क॒रो॒ति॒ । यज॑मानः । वै । आ॒ह॒व॒नीय॒ इत्या᳚ - ह॒व॒नीयः॑ । यज॑मानम् । वै । ए॒तत् । वीति॑ । क॒र्॒.ष॒न्ते॒ । यत् । आ॒ह॒व॒नीया॒दित्या᳚ - ह॒व॒नीया᳚त् । प॒शु॒श्रप॑ण॒मिति॑ पशु - श्रप॑णम् । हर॑न्ति । सः । वा॒ । ए॒व । स्यात् । नि॒र्म॒न्थ्य॑मिति॑ निः - म॒न्थ्य᳚म् । वा॒ । कु॒र्या॒त् । यज॑मानस्य । सा॒त्म॒त्वायेति॑ सात्म - त्वाय॑ । यदि॑ । प॒शोः । अ॒व॒दान॒मित्य॑व - दान᳚म् । नश्ये᳚त् । आज्य॑स्य । प्र॒त्या॒ख्याय॒मिति॑ प्रति - आ॒ख्याय᳚म् । अवेति॑ । द्ये॒त् । सा । ए॒व । ततः॑ ( ) । प्राय॑श्चित्तिः । ये । प॒शुम् । वि॒म॒थ्नी॒रन्निति॑ वि - म॒थ्नी॒रन्न् । यः । तान् । का॒मये॑त । आर्ति᳚म् । एति॑ । ऋ॒च्छे॒युः॒ । इति॑ । कु॒वित् । अ॒ङ्ग । इति॑ । नमो॑वृक्तिव॒त्येति॒ नमो॑वृक्ति - व॒त्या॒ । ऋ॒चा । आग्नी᳚द्ध्र॒ इत्याग्नि॑ - इ॒ध्रे॒ । जु॒हु॒या॒त् । नमो॑वृक्ति॒मिति॒ नमः॑ - वृ॒क्ति॒म् । ए॒व । ए॒षा॒म् । वृ॒ङ्क्ते॒ । ता॒जक् । आर्ति᳚म् । एति॑ । ऋ॒च्छ॒न्ति॒ ।  ।  10 ( 76) 

TS 3.1.4.1  
प्र॒जाप॑ते॒रिति॑ प्र॒जा - प॒तेः॒ । जाय॑मानाः । प्र॒जा इति॑ प्र - जाः । जा॒ताः । च॒ । याः । इ॒माः ।  । तस्मै᳚ । प्रति॑ । प्रेति॑ । वे॒द॒य॒ । चि॒कि॒त्वान् । अन्विति॑ । म॒न्य॒ता॒म् ।  । इ॒मम् । प॒शुम् । प॒शु॒प॒त॒ इति॑ पशु - प॒ते॒ । ते॒ । अ॒द्य । ब॒द्ध्नामि॑ । अ॒ग्ने॒ । सु॒कृ॒तस्येति॑ सु - कृ॒तस्य॑ । मद्ध्ये᳚ ।  । अन्विति॑ । म॒न्य॒स्व॒ । सु॒यजेति॑ सु - यजा᳚ । य॒जा॒म॒ । जुष्ट᳚म् । दे॒वाना᳚म् । इ॒दम् । अ॒स्तु॒ । ह॒व्यम् ।  । प्र॒जा॒नन्त॒ इति॑ प्र - जा॒नन्तः॑ । प्रतीति॑ । गृ॒ह्ण॒न्ति॒ । पूर्वे᳚ । प्रा॒णमिति॑ प्र - अ॒नम् । अङ्गे᳚भ्यः । परीति॑ । आ॒चर॑न्त॒मित्या᳚ - चर॑न्तम् ।  । सु॒व॒र्गमिति॑ सुवः - गम् । या॒हि॒ । प॒थिभि॒रिति॑ प॒थि - भिः॒ । दे॒व॒यानै॒रिति॑ देव - यानैः᳚ । ओष॑धीषु । प्रतीति॑ । ति॒ष्ठ॒ । शरी॑रैः ।  । येषा᳚म् । ईशे᳚ ।  11 ( 50) 

TS 3.1.4.2  
प॒शु॒पति॒रिति॑ पशु-पतिः॑ । प॒शू॒नाम् । चतु॑ष्पदा॒मिति॒ चतुः॑ - प॒दा॒म् । उ॒त । च॒ । द्वि॒पदा॒मिति॑ द्वि - पदा᳚म् ।  । निष्क्री॑त॒ इति॒ निः - क्री॒तः॒ । अ॒यम् । य॒ज्ञिय᳚म् । भा॒गम् । ए॒तु॒ । रा॒यः । पोषाः᳚ । यज॑मानस्य । स॒न्तु॒ ।  । ये । ब॒द्ध्यमा॑नम् । अन्विति॑ । ब॒द्ध्यमा॑नाः । अ॒भ्यैक्ष॒न्तेत्य॑भि - ऐक्ष॑न्त । मन॑सा । चक्षु॑षा । च॒ ।  । अ॒ग्निः । तान् । अग्रे᳚ । प्रेति॑ । मु॒मो॒क्तु॒ । दे॒वः । प्र॒जाप॑ति॒रिति॑ प्र॒जा - प॒तिः॒ । प्र॒जयेति॑ प्र - जया᳚ । सं॒ॅवि॒दा॒न इति॑ सं-वि॒दा॒नः ।  । ये । आ॒र॒ण्याः । प॒शवः॑ । वि॒श्वरू॑पा॒ इति॑ वि॒श्व - रू॒पाः॒ । विरू॑पा॒ इति॒ वि-रू॒पाः॒ । सन्तः॑ । ब॒हु॒धेति॑ बहु - धा । एक॑रूपा॒ इत्येक॑ - रू॒पाः॒ ।  । वा॒युः । तान् । अग्रे᳚ । प्रेति॑ । मु॒मो॒क्तु॒ । दे॒वः । प्र॒जाप॑ति॒रिति॑ प्र॒जा - प॒तिः॒ । प्र॒जयेति॑ प्र - जया᳚ । सं॒ॅवि॒दा॒न इति॑ सं - वि॒दा॒नः ।  । प्र॒मु॒ञ्चमा॑ना॒ इति॑ प्र - मु॒ञ्चमा॑नाः ।  12 ( 50) 

TS 3.1.4.3  
भुव॑नस्य । रेतः॑ । गा॒तुम् । ध॒त्त॒ । यज॑मानाय । दे॒वाः॒ ।  । उ॒पाकृ॑त॒मित्यु॑प-आकृ॑तम् । श॒श॒मा॒नम् । यत् । अस्था᳚त् । जी॒वम् । दे॒वाना᳚म् । अपीति॑ । ए॒तु॒ । पाथः॑ ।  । नाना᳚ । प्रा॒ण इति॑ प्र - अ॒नः । यज॑मानस्य । प॒शुना᳚ । य॒ज्ञः । दे॒वेभिः॑ । स॒ह । दे॒व॒यान॒ इति॑ देव - यानः॑ ।  । जी॒वम् । दे॒वाना᳚म् । अपीति॑ । ए॒तु॒ । पाथः॑ । स॒त्याः । स॒न्तु॒ । यज॑मानस्य । कामाः᳚ ।  । यत् । प॒शुः । मा॒युम् । अकृ॑त । उरः॑ । वा॒ । प॒द्भिरिति॑ पत् - भिः । आ॒ह॒त इत्या᳚ - ह॒ते ।  । अ॒ग्निः । मा॒ । तस्मा᳚त् । एन॑सः । विश्वा᳚त् । मु॒ञ्च॒तु॒ । अꣳह॑सः ।  । शमि॑तारः । उ॒पेत॒नेत्यु॑प - एत॑न । य॒ज्ञम् ।  13 ( 50) 

TS 3.1.4.4  
दे॒वेभिः॑ । इ॒न्वि॒तम् ।  । पाशा᳚त् । प॒शुम् । प्रेति॑ । मु॒ञ्च॒त॒ । ब॒न्धात् । य॒ज्ञप॑ति॒मिति॑ य॒ज्ञ - प॒ति॒म् । परि॑ ।  । अदि॑तिः । पाश᳚म् । प्रेति॑ । मु॒मो॒क्तु॒ । ए॒तम् । नमः॑ । प॒शुभ्य॒ इति॑ प॒शु - भ्यः॒ । प॒शु॒पत॑य॒ इति॑ पशु - पत॑ये । क॒रो॒मि॒ ।  । अ॒रा॒ती॒यन्त᳚म् । अध॑रम् । कृ॒णो॒मि॒ । यम् । द्वि॒ष्मः । तस्मिन्न्॑ । प्रतीति॑ । मु॒ञ्चा॒मि॒ । पाश᳚म् ।  । त्वाम् । उ॒ । ते । द॒धि॒रे॒ । ह॒व्य॒वाह॒मिति॑ हव्य - वाह᳚म् । शृ॒तं॒क॒र्तार॒मिति॑ शृतं - क॒र्तार᳚म् । उ॒त । य॒ज्ञिय᳚म् । च॒ ।  । अग्ने᳚ । सद॑क्ष॒ इति॒ स - द॒क्षः॒ । सत॑नु॒रिति॒ स-त॒नुः॒ । हि । भू॒त्वा । अथ॑ । ह॒व्या । जा॒त॒वे॒द॒ इति॑ जात - वे॒दः॒ । जु॒ष॒स्व॒ ।  । जात॑वेद॒ इति॒ जात॑ - वे॒दः॒ । व॒पया᳚ । ग॒च्छ॒ । दे॒वान् । त्वम् ( ) । हि । होता᳚ । प्र॒थ॒मः । ब॒भूथ॑ ।  । घृ॒तेन॑ । त्वम् । त॒नुवः॑ । व॒र्द्ध॒य॒स्व॒ । स्वाहा॑कृत॒मिति॒ स्वाहा᳚ - कृ॒त॒म् । ह॒विः । अ॒द॒न्तु॒ । दे॒वाः ।  । स्वाहा᳚ । दे॒वेभ्यः॑ । दे॒वेभ्यः॑ । स्वाहा᳚ ।  ।  14 ( 66) 

TS 3.1.5.1  
प्रा॒जा॒प॒त्या इति॑ प्राजा - प॒त्याः । वै । प॒शवः॑ । तेषा᳚म् । रु॒द्रः । अधि॑पति॒रित्यधि॑ - प॒तिः॒ । यत् । ए॒ताभ्या᳚म् । उ॒पा॒क॒रोतीत्यु॑प - आ॒क॒रोति॑ । ताभ्या᳚म् । ए॒व । ए॒न॒म् । प्र॒ति॒प्रोच्येति॑ प्रति - प्रोच्य॑ । एति॑ । ल॒भ॒ते॒ । आ॒त्मनः॑ । अना᳚व्रस्का॒येत्यना᳚ - व्र॒स्का॒य॒ । द्वाभ्या᳚म् । उ॒पाक॑रा॒तीत्यु॑प - आक॑रोति । द्वि॒पादिति॑ द्वि - पात् । यज॑मानः । प्रति॑ष्ठित्या॒ इति॒ प्रति॑ - स्थि॒त्यै॒ । उ॒पा॒कृत्येत्यु॑प - आ॒कृत्य॑ । पञ्च॑ । जु॒हो॒ति॒ । पाङ्क्ताः᳚ । प॒शवः॑ । प॒शून् । ए॒व । अवेति॑ । रु॒न्धे॒ । मृ॒त्यवे᳚ । वै । ए॒षः । नी॒य॒ते॒ । यत् । प॒शुः । तम् । यत् । अ॒न्वा॒रभे॒तेत्य॑नु - आ॒रभे॑त । प्र॒मायु॑क॒ इति॑ प्र - मायु॑कः । यज॑मानः । स्या॒त् । नाना᳚ । प्रा॒ण इति॑ प्र - अ॒नः । यज॑मानस्य । प॒शुना᳚ । इति॑ । आ॒ह॒ । व्यावृ॑त्त्या॒ इति॑ वि - आवृ॑त्त्यै ।  15 ( 50) 

TS 3.1.5.2  
यत् । प॒शुः । मा॒युम् । अकृ॑त । इति॑ । जु॒हो॒ति॒ । शान्त्यै᳚ । शमि॑तारः । उ॒पेत॒नेत्यु॑प - एत॑न । इति॑ । आ॒ह॒ । य॒था॒य॒जुरिति॑ यथा - य॒जुः । ए॒व । ए॒तत् । व॒पाया᳚म् । वै । आ॒ह्रि॒यमा॑णाया॒मित्या᳚ - ह्रि॒यमा॑णायाम् । अ॒ग्नेः । मेधः॑ । अपेति॑ । क्रा॒म॒ति॒ । त्वाम् । उ॒ । ते । द॒धि॒रे॒ । ह॒व्य॒वाह॒मिति॑ हव्य - वाह᳚म् । इति॑ । व॒पाम् । अ॒भीति॑ । जु॒हो॒ति॒ । अ॒ग्नेः । ए॒व । मेध᳚म् । अवेति॑ । रु॒न्धे॒ । अथो॒ इति॑ । शृ॒त॒त्वायेति॑ शृत - त्वाय॑ । पु॒रस्ता᳚थ्स्वाहाकृतय॒ इति॑ पु॒रस्ता᳚त् - स्वा॒हा॒कृ॒त॒यः॒ । वै । अ॒न्ये । दे॒वाः । उ॒परि॑ष्टाथ्स्वाहाकृतय॒ इत्यु॒परि॑ष्टात् - स्वा॒हा॒कृ॒त॒यः॒ । अ॒न्ये । स्वाहा᳚ । दे॒वेभ्यः॑ । दे॒वेभ्यः॑ । स्वाहा᳚ । इति॑ । अ॒भितः॑ । व॒पाम् ( ) । जु॒हो॒ति॒ । तान् । ए॒व । उ॒भयान्॑ । प्री॒णा॒ति॒ ।  ।  16 ( 55) 

TS 3.1.6.1  
यः । वै । अय॑थादेवत॒मित्यय॑था - दे॒व॒त॒म् । य॒ज्ञम् । उ॒प॒चर॒तीत्यु॑प - चर॑ति । एति॑ । दे॒वता᳚भ्यः । वृ॒श्च्य॒ते॒ । पापी॑यान् । भ॒व॒ति॒ । यः । य॒था॒दे॒व॒तमिति॑ यथा-दे॒व॒तम् । न । दे॒वता᳚भ्यः । एति॑ । वृ॒श्च्य॒ते॒ । वसी॑यान् । भ॒व॒ति॒ । आ॒ग्ने॒य्या । ऋ॒चा । आग्नी᳚द्ध्र॒मित्याग्नि॑ - इ॒द्ध्र॒म् । अ॒भीति॑ । मृ॒शे॒त् । वै॒ष्ण॒व्या । ह॒वि॒र्द्धान॒मिति॑ हविः - धान᳚म् । आ॒ग्ने॒य्या । स्रुचः॑ । वा॒य॒व्य॑या । वा॒य॒व्या॑नि । ऐ॒न्द्रि॒या । सदः॑ । य॒था॒दे॒व॒तमिति॑ यथा-दे॒व॒तम् । ए॒व । य॒ज्ञम् । उपेति॑ । च॒र॒ति॒ । न । दे॒वता᳚भ्यः । एति॑ । वृ॒श्च्य॒ते॒ । वसी॑यान् । भ॒व॒ति॒ । यु॒नज्मि॑ । ते॒ । पृ॒थि॒वीम् । ज्योति॑षा । स॒ह । यु॒नज्मि॑ । वा॒युम् । अ॒न्तरि॑क्षेण ।  17 ( 50) 

TS 3.1.6.2  
ते॒ । स॒ह । यु॒नज्मि॑ । वाच᳚म् । स॒ह । सूर्ये॑ण । ते॒ । यु॒नज्मि॑ । ति॒स्रः । वि॒पृच॒ इति॑ वि - पृचः॑ । सूर्य॑स्य । ते॒ ।  । अ॒ग्निः । दे॒वता᳚ । गा॒य॒त्री । छन्दः॑ । उ॒पाꣳ॒॒शोरित्यु॑प - अꣳ॒॒शोः । पात्र᳚म् । अ॒सि॒ । सोमः॑ । दे॒वता᳚ । त्रि॒ष्टुप् । छन्दः॑ । अ॒न्त॒र्या॒मस्येत्य॑न्तः - या॒मस्य॑ । पात्र᳚म् । अ॒सि॒ । इन्द्रः॑ । दे॒वता᳚ । जग॑ती । छन्दः॑ । इ॒न्द्र॒वा॒यु॒वोरिती᳚न्द्र-वा॒यु॒वोः । पात्र᳚म् । अ॒सि॒ । बृह॒स्पतिः॑ । दे॒वता᳚ । अ॒नु॒ष्टुबित्य॑नु - स्तुप् । छन्दः॑ । मि॒त्रावरु॑णयो॒रिति॑ मि॒त्रा-वरु॑णयोः । पात्र᳚म् । अ॒सि॒ । अ॒श्विनौ᳚ । दे॒वता᳚ । प॒ङ्क्तिः । छन्दः॑ । अ॒श्विनोः᳚ । पात्र᳚म् । अ॒सि॒ । सूर्यः॑ । दे॒वता᳚ । बृ॒ह॒ती ।  18 ( 50) 

TS 3.1.6.3  
छन्दः॑ । शु॒क्रस्य॑ । पात्र᳚म् । अ॒सि॒ । च॒न्द्रमाः᳚ । दे॒वता᳚ । स॒तोबृ॑ह॒तीति॑ स॒तः - बृ॒ह॒ती॒ । छन्दः॑ । म॒न्थिनः॑ । पात्र᳚म् । अ॒सि॒ । विश्वे᳚ । दे॒वाः । दे॒वता᳚ । उ॒ष्णिहा᳚ । छन्दः॑ । आ॒ग्र॒य॒णस्य॑ । पात्र᳚म् । अ॒सि॒ । इन्द्रः॑ । दे॒वता᳚ । क॒कुत् । छन्दः॑ । उ॒क्थाना᳚म् । पात्र᳚म् । अ॒सि॒ । पृ॒थि॒वी । दे॒वता᳚ । वि॒राडिति॑ वि - राट् । छन्दः॑ । ध्रु॒वस्य॑ । पात्र᳚म् । अ॒सि॒ ।  ।  19 ( 33) 

TS 3.1.7.1  
इ॒ष्टर्गः॑ । वै । अ॒द्ध्व॒र्युः । यज॑मानस्य । इ॒ष्टर्गः॑ । खलु॑ । वै । पूर्वः॑ । अ॒र्ष्टुः । क्षी॒य॒ते॒ । आ॒स॒न्या᳚त् । मा॒ । मन्त्रा᳚त् । पा॒हि॒ । कस्याः᳚ । चि॒त् । अ॒भिश॑स्त्या॒ इत्य॒भि - श॒स्त्याः॒ । इति॑ । पु॒रा । प्रा॒त॒र॒नु॒वा॒कादिति॑ प्रातः - अ॒नु॒वा॒कात् । जु॒हु॒या॒त् । आ॒त्मने᳚ । ए॒व । तत् । अ॒द्ध्व॒र्युः । पु॒रस्ता᳚त् । शर्म॑ । न॒ह्य॒ते॒ । अना᳚र्त्यै । सं॒ॅवे॒शायेति॑ सं - वे॒शाय॑ । त्वा॒ । उ॒प॒वे॒शायेत्यु॑प - वे॒शाय॑ । त्वा॒ । गा॒य॒त्रि॒याः । त्रि॒ष्टुभः॑ । जग॑त्याः । अ॒भिभू᳚त्या॒ इत्य॒भि - भू॒त्यै॒ । स्वाहा᳚ । प्राणा॑पाना॒विति॒ प्राण॑ - अ॒पा॒नौ॒ । मृ॒त्योः । मा॒ । पा॒त॒म् । प्राणा॑पाना॒विति॒ प्राण॑ - अ॒पा॒नौ॒ । मा । मा॒ । हा॒सि॒ष्ट॒म् । दे॒वता॑सु । वै । ए॒ते । प्रा॒णा॒पा॒नयो॒रिति॑ प्राण - अ॒पा॒नयोः᳚ ।  20 ( 50) 

TS 3.1.7.2  
व्याय॑च्छन्त॒ इति॑ वि - आय॑च्छन्ते । येषा᳚म् । सोमः॑ । स॒मृ॒च्छत॒ इति॑ सं - ऋ॒च्छते᳚ । सं॒ॅवे॒शायेति॑ सं - वे॒शाय॑ । त्वा॒ । उ॒प॒वे॒शायेत्यु॑प - वे॒शाय॑ । त्वा॒ । इति॑ । आ॒ह॒ । छन्दाꣳ॑सि । वै । सं॒ॅवे॒श इति॑ सं - वे॒शः । उ॒प॒वे॒श इत्यु॑प - वे॒शः । छन्दो॑भि॒रिति॒ छन्दः॑ - भिः॒ । ए॒व । अ॒स्य॒ । छन्दाꣳ॑सि । वृ॒ङ्क्ते॒ । प्रेति॑व॒न्तीति॒ प्रेति॑ - व॒न्ति॒ । आज्या॑नि । भ॒व॒न्ति॒ । अ॒भिजि॑त्या॒ इत्य॒भि - जि॒त्यै॒ । म॒रुत्व॑तीः । प्र॒ति॒पद॒ इति॑ प्रति - पदः॑ । विजि॑त्या॒ इति॒ वि - जि॒त्यै॒ । उ॒भे इति॑ । बृ॒ह॒द्र॒थ॒न्त॒रे इति॑ बृहत् - र॒थ॒न्त॒रे । भ॒व॒तः॒ । इ॒यम् । वाव । र॒थ॒न्त॒रमिति॑ रथम्-त॒रम् । अ॒सौ । बृ॒हत् । आ॒भ्याम् । ए॒व । ए॒न॒म् । अ॒न्तः । ए॒ति॒ । अ॒द्य । वाव । र॒थ॒न्त॒रमिति॑ रथम् - त॒रम् । श्वः । बृ॒हत् । अ॒द्या॒श्वादित्य॑द्य - श्वात् । ए॒व । ए॒न॒म् । अ॒न्तः । ए॒ति॒ । भू॒तम् ।  21 ( 50) 

TS 3.1.7.3  
वाव । र॒थ॒न्त॒रमिति॑ रथम् - त॒रम् । भ॒वि॒ष्यत् । बृ॒हत् । भू॒तात् । च॒ । ए॒व । ए॒न॒म् । भ॒वि॒ष्य॒तः । च॒ । अ॒न्तः । ए॒ति॒ । परि॑मित॒मिति॒ परि॑ - मि॒त॒म् । वाव । र॒थ॒न्त॒रमिति॑ रथम् - त॒रम् । अप॑रिमित॒मित्यप॑रि - मि॒त॒म् । बृ॒हत् । परि॑मिता॒दिति॒ परि॑ - मि॒ता॒त् । च॒ । ए॒व । ए॒न॒म् । अप॑रिमिता॒दित्यप॑रि - मि॒ता॒त् । च॒ । अ॒न्तः । ए॒ति॒ । वि॒श्वा॒मि॒त्र॒ज॒म॒द॒ग्नी इति॑ विश्वामित्र - ज॒म॒द॒ग्नी । वसि॑ष्ठेन । अ॒स्प॒र्द्धे॒ता॒म् । सः । ए॒तत् । ज॒मद॑ग्निः । वि॒ह॒व्य॑मिति॑ वि - ह॒व्य᳚म् । अ॒प॒श्य॒त् । तेन॑ । वै । सः । वसि॑ष्ठस्य । इ॒न्द्रि॒यम् । वी॒र्य᳚म् । अ॒वृ॒ङ्क्त॒ । यत् । वि॒ह॒व्य॑मिति॑ वि - ह॒व्य᳚म् । श॒स्यते᳚ । इ॒न्द्रि॒यम् । ए॒व । तत् । वी॒र्य᳚म् । यज॑मानः । भ्रातृ॑व्यस्य । वृ॒ङ्क्ते॒ ( ) । यस्य॑ । भूयाꣳ॑सः । य॒ज्ञ॒क्र॒तव॒ इति॑ यज्ञ - क्र॒तवः॑ । इति॑ । आ॒हुः॒ । सः । दे॒वताः᳚ । वृ॒ङ्क्ते॒ । इति॑ । यदि॑ । अ॒ग्नि॒ष्टो॒म इत्य॑ग्नि-स्तो॒मः । सोमः॑ । प॒रस्ता᳚त् । स्यात् । उ॒क्थ्य᳚म् । कु॒र्वी॒त॒ । यदि॑ । उ॒क्थ्यः॑ । स्यात् । अ॒ति॒रा॒त्रमित्य॑ति - रा॒त्रम् । कु॒र्वी॒त॒ । य॒ज्ञ॒क्र॒तुभि॒रिति॑ यज्ञक्र॒तु - भिः॒ । ए॒व । अ॒स्य॒ । दे॒वताः᳚ । वृ॒ङ्क्ते॒ । वसी॑यान् । भ॒व॒ति॒ ।  ।  22 ( 78) 

TS 3.1.8.1  
नि॒ग्रा॒भ्या॑ इति॑ नि - ग्रा॒भ्याः᳚ । स्थ॒ । दे॒व॒श्रुत॒ इति॑ देव - श्रुतः॑ । आयुः॑ । मे॒ । त॒र्प॒य॒त॒ । प्रा॒णमिति॑ प्र- अ॒नम् । म॒ । त॒र्प॒य॒त॒ । अ॒पा॒नमित्य॑प - अ॒नम् । मे॒ । त॒र्प॒य॒त॒ । व्या॒नमिति॑ वि - अ॒नम् । मे॒ । त॒र्प॒य॒त॒ । चक्षुः॑ । मे॒ । त॒र्प॒य॒त॒ । श्रोत्र᳚म् । मे॒ । त॒र्प॒य॒त॒ । मनः॑ । मे॒ । त॒र्प॒य॒त॒ । वाच᳚म् । मे॒ । त॒र्प॒य॒त॒ । आ॒त्मान᳚म् । मे॒ । त॒र्प॒य॒त॒ । अङ्गा॑नि । म॒ । त॒र्प॒य॒त॒ । प्र॒जामिति॑ प्र - जाम् । मे॒ । त॒र्प॒य॒त॒ । प॒शून् । मे॒ । त॒र्प॒य॒त॒ । गृ॒हान् । मे॒ । त॒र्प॒य॒त॒ । ग॒णान् । मे॒ । त॒र्प॒य॒त॒ । स॒र्वग॑ण॒मिति॑ स॒र्व - ग॒ण॒म् । मा॒ । त॒र्प॒य॒त॒ । त॒र्पय॑त । मा॒ ।  23 ( 50) 

TS 3.1.8.2  
ग॒णाः । मे॒ । मा । वीति॑ । तृ॒ष॒न्न् । ओष॑धयः । वै । सोम॑स्य । विशः॑ । विशः॑ । खलु॑ । वै । राज्ञः॑ । प्रदा॑तो॒रिति॒ प्र - दा॒तोः॒ । ई॒श्व॒राः । ऐ॒न्द्रः । सोमः॑ । अवी॑वृधम् । वः॒ । मन॑सा । सु॒जा॒ता॒ इति॑ सु - जा॒ताः॒ । ऋत॑प्रजाता॒ इत्यृत॑ - प्र॒जा॒ताः॒ । भगे᳚ । इत् । वः॒ । स्या॒म॒ ।  । इन्द्रे॑ण । दे॒वीः । वी॒रुधः॑ । सं॒ॅवि॒दा॒ना इति॑ सं - वि॒दा॒नाः । अन्विति॑ । म॒न्य॒न्ता॒म् । सव॑नाय । सोम᳚म् । इति॑ । आ॒ह॒ । ओष॑धीभ्य॒ इत्योष॑धि - भ्यः॒ । ए॒व । ए॒न॒म् । स्वायै᳚ । वि॒शः । स्वायै᳚ । दे॒वता॑यै । नि॒र्याच्येति॑ निः - याच्य॑ । अ॒भीति॑ । सु॒नो॒ति॒ । यः । वै । सोम॑स्य । अ॒भि॒षू॒यमा॑ण॒स्येत्य॑भि - सू॒यमा॑नस्य ।  24 ( 50) 

TS 3.1.8.3  
प्र॒थ॒मः । अꣳ॒॒शुः । स्कन्द॑ति । सः । ई॒श्व॒रः । इ॒न्द्रि॒यम् । वी॒र्य᳚म् । प्र॒जामिति॑ प्र - जाम् । प॒शून् । यज॑मानस्य । निर्.ह॑न्तो॒रिति॒ निः - ह॒न्तोः॒ । तम् । अ॒भीति॑ । म॒न्त्र॒ये॒त॒ । एति॑ । मा॒ । अ॒स्का॒न् । स॒ह । प्र॒जयेति॑ प्र - जया᳚ । स॒ह । रा॒यः । पोषे॑ण । इ॒न्द्रि॒यम् । मे॒ । वी॒र्य᳚म् । मा । निरिति॑ । व॒धीः॒ । इति॑ । आ॒शिष॒मित्या᳚-शिष᳚म् । ए॒व । ए॒ताम् । एति॑ । शा॒स्ते॒ । इ॒न्द्रि॒यस्य॑ । वी॒र्य॑स्य । प्र॒जाया॒ इति॑ प्र - जायै᳚ । प॒शू॒नाम् । अनि॑र्घाता॒येत्यनिः॑ - घा॒ता॒य॒ । द्र॒फ्सः । च॒स्क॒न्द॒ । पृ॒थि॒वीम् । अन्विति॑ । द्याम् । इ॒मम् । च॒ । योनि᳚म् । अन्विति॑ । यः । च॒ ( ) । पूर्वः॑ । तृ॒तीय᳚म् । योनि᳚म् । अन्विति॑ । स॒ञ्चर॑न्त॒मिति॑ सं - चर॑न्तम् । द्र॒फ्सम् । जु॒हो॒मि॒ । अन्विति॑ । स॒प्त । होत्राः᳚ ।  ।  25 ( 60) 

TS 3.1.9.1  
यः । वै । दे॒वान् । दे॒व॒य॒श॒सेनेति॑ देव - य॒श॒सेन॑ । अ॒र्पय॑ति । म॒नु॒ष्यान्॑ । म॒नु॒ष्य॒य॒श॒सेनेति॑ मनुष्य - य॒श॒सेन॑ । दे॒व॒य॒श॒सीति॑ देव - य॒श॒सी । ए॒व । दे॒वेषु॑ । भव॑ति । म॒नु॒ष्य॒य॒श॒सीति॑ मनुष्य-य॒श॒सी । म॒नु॒ष्ये॑षु । यान् । प्रा॒चीन᳚म् । आ॒ग्र॒य॒णात् । ग्रहान्॑ । गृ॒ह्णी॒यात् । तान् । उ॒पाꣳ॒॒श्वित्यु॑प - अꣳ॒॒शु । गृ॒ह्णी॒या॒त् । यान् । ऊ॒र्द्ध्वान् । तान् । उ॒प॒ब्दि॒मत॒ इत्यु॑पब्दि - मतः॑ । दे॒वान् । ए॒व । तत् । दे॒व॒य॒श॒सेनेति॑ देव - य॒श॒सेन॑ । अ॒र्प॒य॒ति॒ । म॒नु॒ष्यान्॑ । म॒नु॒ष्य॒य॒श॒सेनेति॑ मनुष्य - य॒श॒सेन॑ । दे॒व॒य॒श॒सीति॑ देव - य॒श॒सी । ए॒व । दे॒वेषु॑ । भ॒व॒ति॒ । म॒नु॒ष्य॒य॒श॒सीति॑ मनुष्य - य॒श॒सी । म॒नु॒ष्ये॑षु । अ॒ग्निः । प्रा॒त॒स्स॒व॒न इति॑ प्रातः - स॒व॒ने । पा॒तु॒ । अ॒स्मान् । वै॒श्वा॒न॒रः । म॒हि॒ना । वि॒श्वश॑म्भू॒रिति॑ वि॒श्व - श॒म्भूः॒ ।  । सः । नः॒ । पा॒व॒कः । द्रवि॑णम् । द॒धा॒तु॒ ।  26 ( 50) 

TS 3.1.9.2  
आयु॑ष्मन्तः । स॒हभ॑क्षा॒ इति॑ स॒ह-भ॒क्षाः॒ । स्या॒म॒ ।  । विश्वे᳚ । दे॒वाः । म॒रुतः॑ । इन्द्रः॑ । अ॒स्मान् । अ॒स्मिन्न् । द्वि॒तीये᳚ । सव॑ने । न । ज॒ह्युः॒ ।  । आयु॑ष्मन्तः । प्रि॒यम् । ए॒षा॒म् । वद॑न्तः । व॒यम् । दे॒वाना᳚म् । सु॒म॒ताविति॑ सु - म॒तौ । स्या॒म॒ ।  । इ॒दम् । तृ॒तीय᳚म् । सव॑नम् । क॒वी॒नाम् । ऋ॒तेन॑ । ये । च॒म॒सम् । ऐर॑यन्त ।  । ते । सौ॒ध॒न्व॒नाः । सुवः॑ । आ॒न॒शा॒नाः । स्वि॑ष्टि॒मिति॒ सु - इ॒ष्टि॒म् । नः॒ । अ॒भीति॑ । वसी॑यः । न॒य॒न्तु॒ ।  । आ॒यत॑नवती॒रित्या॒यत॑न - व॒तीः॒ । वै । अ॒न्याः । आहु॑तय॒ इत्या - हु॒त॒यः॒ । हू॒यन्ते᳚ । अ॒ना॒य॒त॒ना इत्य॑ना - य॒त॒नाः । अ॒न्याः । याः । आ॒घा॒रव॑ती॒रित्या॑घा॒र - व॒तीः॒ । ताः । आ॒यत॑नवती॒रित्या॒यत॑न - व॒तीः॒ । याः ।  27 ( 50) 

TS 3.1.9.3  
सौ॒म्याः । ताः । अ॒ना॒य॒त॒ना इत्य॑ना - य॒त॒नाः । ऐ॒न्द्र॒वा॒य॒वमित्यै᳚न्द्र - वा॒य॒वम् । आ॒दायेत्या᳚ - दाय॑ । आ॒घा॒रमित्या᳚ - घा॒रम् । एति॑ । घा॒र॒ये॒त् । अ॒द्ध्व॒रः । य॒ज्ञः । अ॒यम् । अ॒स्तु॒ । दे॒वाः॒ । ओष॑धीभ्य॒ इत्योष॑धि-भ्यः॒ । प॒शवे᳚ । नः॒ । जना॑य । विश्व॑स्मै । भू॒ताय॑ । अ॒ध्व॒रः । अ॒सि॒ । सः । पि॒न्व॒स्व॒ । घृ॒तव॒दिति॑ घृ॒त - व॒त् । दे॒व॒ । सो॒म॒ । इति॑ । सौ॒म्याः । ए॒व । तत् । आहु॑ती॒रित्या - हु॒तीः॒ । आ॒यत॑नवती॒रित्या॒यत॑न - व॒तीः॒ । क॒रो॒ति॒ । आ॒यत॑नवा॒नित्या॒यत॑न - वा॒न् । भ॒व॒ति॒ । यः । ए॒वम् । वेद॑ । अथो॒ इति॑ । द्यावा॑पृथि॒वी इति॒ द्यावा᳚-पृ॒थि॒वी । ए॒व । घृ॒तेन॑ । वीति॑ । उ॒न॒त्ति॒ । ते इति॑ । व्यु॑त्ते॒ इति॒ वि - उ॒त्ते॒ । उ॒प॒जी॒व॒नीये॒ इत्यु॑प - जी॒व॒नीये᳚ । भ॒व॒तः॒ । उ॒प॒जी॒व॒नीय॒ इत्यु॑प - जी॒व॒नीयः॑ । भ॒व॒ति॒ ।  28 ( 50) 

TS 3.1.9.4  
यः । ए॒वम् । वेद॑ । ए॒षः । ते॒ । रु॒द्र॒ । भा॒गः । यम् । नि॒रया॑चथा॒ इति॑ निः-अया॑चथाः । तम् । जु॒ष॒स्व॒ । वि॒देः । गौ॒प॒त्यम् । रा॒यः । पोष᳚म् । सु॒वीर्य॒मिति॑ सु - वीर्य᳚म् । सं॒ॅव॒थ्स॒रीणा॒मिति॑ सं - व॒थ्स॒रीणा᳚म् । स्व॒स्तिम् ।  । मनुः॑ । पु॒त्रेभ्यः॑ । दा॒यम् । वीति॑ । अ॒भ॒ज॒त् । सः । नाभा॒नेदि॑ष्ठम् । ब्र॒ह्म॒चर्य॒मिति॑ ब्रह्म-चर्य᳚म् । वस॑न्तम् । निरिति॑ । अ॒भ॒ज॒त् । सः । एति॑ । अ॒ग॒च्छ॒त् । सः । अ॒ब्र॒वी॒त् । क॒था । मा॒ । निरिति॑ । अ॒भा॒क् । इति॑ । न । त्वा॒ । निरिति॑ । अ॒भा॒क्ष॒म् । इति॑ । अ॒ब्र॒वी॒त् । अङ्गि॑रसः । इ॒मे । स॒त्रम् । आ॒स॒ते॒ । ते ।  29 ( 50) 

TS 3.1.9.5  
सु॒व॒र्गमिति॑ सुवः - गम् । लो॒कम् । न । प्रेति॑ । जा॒न॒न्ति॒ । तेभ्यः॑ । इ॒दम् । ब्राह्म॑णम् । ब्रू॒हि॒ । ते । सु॒व॒र्गमिति॑ सुवः - गम् । लो॒कम् । यन्तः॑ । ये । ए॒षा॒म् । प॒शवः॑ । तान् । ते॒ । दा॒स्य॒न्ति॒ । इति॑ । तत् । ए॒भ्यः॒ । अ॒ब्र॒वी॒त् । ते । सु॒व॒र्गमिति॑ सुवः - गम् । लो॒कम् । यन्तः॑ । ये । ए॒षा॒म् । प॒शवः॑ । आसन्न्॑ । तान् । अ॒स्मै॒ । अ॒द॒दुः॒ । तम् । प॒शुभि॒रिति॑ प॒शु -भिः॒ । चर॑न्तम् । य॒ज्ञ॒वा॒स्ताविति॑ यज्ञ-वा॒स्तौ । रु॒द्रः । एति॑ । अ॒ग॒च्छ॒त् । सः । अ॒ब्र॒वी॒त् । मम॑ । वै । इ॒मे । प॒शवः॑ । इति॑ । अदुः॑ । वै ।  30 ( 50) 

TS 3.1.9.6  
मह्य᳚म् । इ॒मान् । इति॑ । अ॒ब्र॒वी॒त् । न । वै । तस्य॑ । ते । ई॒श॒ते॒ । इति॑ । अ॒ब्र॒वी॒त् । यत् । य॒ज्ञ॒वा॒स्ताविति॑ यज्ञ-वा॒स्तौ । हीय॑ते । मम॑ । वै । तत् । इति॑ । तस्मा᳚त् । य॒ज्ञ॒वा॒स्त्विति॑ यज्ञ - वा॒स्तु । न । अ॒भ्य॒वेत्य॒मित्य॑भि - अ॒वेत्य᳚म् । सः । अ॒ब्र॒वी॒त् । य॒ज्ञे । मा॒ । एति॑ । भ॒ज॒ । अथ॑ । ते॒ । प॒शून् । न । अ॒भीति॑ । मꣳ॒॒स्ये॒ । इति॑ । तस्मै᳚ । ए॒तम् । म॒न्थिनः॑ । सꣳ॒॒स्रा॒वमिति॑ सं - स्रा॒वम् । अ॒जु॒हो॒त् । ततः॑ । वै । तस्य॑ । रु॒द्रः । प॒शून् । न । अ॒भीति॑ । अ॒म॒न्य॒त॒ । यत्र॑ । ए॒तम् ( ) । ए॒वम् । वि॒द्वान् । म॒न्थिनः॑ । सꣳ॒॒स्रा॒वमिति॑ सं - स्रा॒वम् । जु॒होति॑ । न । तत्र॑ । रु॒द्रः । प॒शून् । अ॒भीति॑ । म॒न्य॒त॒ ।  ।  31 ( 61) 

TS 3.1.10.1  
जुष्टः॑ । वा॒चः । भू॒या॒स॒म् । जुष्टः॑ । वा॒चः । पत॑ये । देवि॑ । वा॒क् ।  । यत् । वा॒चः । मधु॑म॒दिति॒ मधु॑-म॒त् । तस्मिन्न्॑ । मा॒ । धाः॒ । स्वाहा᳚ । सर॑स्वत्यै ।  । ऋ॒चा । स्तोम᳚म् । समिति॑ । अ॒र्द्ध॒य॒ । गा॒य॒त्रेण॑ । र॒थ॒न्त॒रमिति॑ रथं-त॒रम् ।  । बृ॒हत् । गा॒य॒त्रव॑र्त॒नीति॑ गाय॒त्र-व॒र्त॒नि॒ ।  । यः । ते॒ । द्र॒फ्सः । स्कन्द॑ति । यः । ते॒ । अꣳ॒॒शुः । बा॒हुच्यु॑त॒ इति॑ बा॒हु - च्यु॒तः॒ । धि॒षण॑योः । उ॒पस्था॒दित्यु॒प - स्था॒त् ।  । अ॒द्ध्व॒र्योः । वा॒ । परीति॑ । यः । ते॒ । प॒वित्रा᳚त् । स्वाहा॑कृत॒मिति॒ स्वाहा᳚-कृ॒त॒म् । इन्द्रा॑य । तम् । जु॒हो॒मि॒ ।  । यः । द्र॒फ्सः । अꣳ॒॒शुः । प॒ति॒तः । पृ॒थि॒व्याम् । प॒रि॒वा॒पादिति॑ परि - वा॒पात् ।  32 ( 50) 

TS 3.1.10.2  
पु॒रो॒डाशा᳚त् । क॒र॒म्भात् ।  । धा॒ना॒सो॒मादिति॑ धाना-सो॒मात् । म॒न्थिनः॑ । इ॒न्द्र॒ । शु॒क्रात् । स्वाहा॑कृत॒मिति॒ स्वाहा᳚ - कृ॒त॒म् । इन्द्रा॑य । तम् । जु॒हो॒मि॒ ।  । यः । ते॒ । द्र॒फ्सः । मधु॑मा॒निति॒ मधु॑ - मा॒न् । इ॒न्द्रि॒यावा॒निती᳚न्द्रि॒य - वा॒न् । स्वाहा॑कृत॒ इति॒ स्वाहा᳚-कृ॒तः॒ । पुनः॑ । अ॒प्येतीत्य॑पि - एति॑ । दे॒वान् ।  । दि॒वः । पृ॒थि॒व्याः । परीति॑ । अ॒न्तरि॑क्षात् । स्वाहा॑कृत॒मिति॒ स्वाहा᳚ - कृ॒त॒म् । इन्द्रा॑य । तम् । जु॒हो॒मि॒ ।  । अ॒द्ध्व॒र्युः । वै । ऋ॒त्विजा᳚म् । प्र॒थ॒मः । यु॒ज्य॒ते॒ । तेन॑ । स्तोमः॑ । यो॒क्त॒व्यः॑ । इति॑ । आ॒हुः॒ । वाक् । अ॒ग्रे॒गा इत्य॑ग्रे - गाः । अग्र᳚ । ए॒तु॒ । ऋ॒जु॒गा इत्यृ॑जु - गाः । दे॒वेभ्यः॑ । यशः॑ । मयि॑ । दध॑ती । प्रा॒णानिति॑ प्र - अ॒नान् । प॒शुषु॑ । प्र॒जामिति॑ प्र - जाम् । मयि॑ ।  33 ( 50) 

TS 3.1.10.3  
च॒ । यज॑माने । च॒ । इति॑ । आ॒ह॒ । वाच᳚म् । ए॒व । तत् । य॒ज्ञ॒मु॒ख इति॑ यज्ञ - मु॒खे । यु॒न॒क्ति॒ । वास्तु॑ । वै । ए॒तत् । य॒ज्ञस्य॑ । क्रि॒य॒ते॒ । यत् । ग्रहान्॑ । गृ॒ही॒त्वा । ब॒हि॒ष्प॒व॒मा॒नमिति॑ बहिः - प॒व॒मा॒नम् । सर्प॑न्ति । परा᳚ञ्चः । हि । यन्ति॑ । परा॑चीभिः । स्तु॒वते᳚ । वै॒ष्ण॒व्या । ऋ॒चा । पुनः॑ । एत्येत्या᳚ - इत्य॑ । उपेति॑ । ति॒ष्ठ॒ते॒ । य॒ज्ञः । वै । विष्णुः॑ । य॒ज्ञम् । ए॒व । अ॒कः॒ । विष्णो॒ इति॑ । त्वम् । नः॒ । अन्त॑मः । शर्म॑ । य॒च्छ॒ । स॒ह॒न्त्य॒ ।  । प्रेति॑ । ते॒ । धाराः᳚ । म॒धु॒श्चुत॒ इति॑ मधु-श्चुतः॑ । उथ्स᳚म् । दु॒ह्र॒ते॒ ( ) । अक्षि॑तम् । इति॑ । आ॒ह॒ । यत् । ए॒व । अ॒स्य॒ । शया॑नस्य । उ॒प॒शुष्य॒तीत्यु॑प - शुष्य॑ति । तत् । ए॒व । अ॒स्य॒ । ए॒तेन॑ । एति॑ । प्या॒य॒य॒ति॒ ।  ।  34 ( 64) 

TS 3.1.11.1  
अ॒ग्निना᳚ । र॒यिम् । अ॒श्न॒व॒त् । पोष᳚म् । ए॒व । दि॒वेदि॑व॒ इति॑ दि॒वे - दि॒व॒ ।  । य॒शस᳚म् । वी॒रव॑त्तम॒मिति॑ वी॒रव॑त् - त॒म॒म् ।  । गोमा॒निति॒ गो - मा॒न् । अ॒ग्ने॒ । अवि॑मा॒नित्यवि॑ - मा॒न् । अ॒श्वी । य॒ज्ञः । नृ॒वथ्स॒खेति॑ नृ॒वत् - स॒खा॒ । सद᳚म् । इत् । अ॒प्र॒मृ॒ष्य इत्य॑प्र - मृ॒ष्यः ।  । इडा॑वा॒नितीडा᳚ - वा॒न् । ए॒षः । अ॒सु॒र॒ । प्र॒जावा॒निति॑ प्र॒जा - वा॒न् । दी॒र्घः । र॒यिः । पृ॒थु॒बु॒द्ध्न इति॑ पृथु - बु॒द्ध्नः । स॒भावा॒निति॑ स॒भा - वा॒न् ।  । एति॑ । प्या॒य॒स्व॒ । समिति॑ । ते॒ ।  । इ॒ह । त्वष्टा॑रम् । अ॒ग्रि॒यम् । वि॒श्वरू॑प॒मिति॑ वि॒श्व - रू॒प॒म् । उपेति॑ । ह्व॒ये॒ ।  । अ॒स्माक᳚म् । अ॒स्तु॒ । केव॑लः ।  । तत् । नः॒ । तु॒रीप᳚म् । अध॑ । पो॒ष॒यि॒त्नु । देव॑ । त्व॒ष्टः॒ । वीति॑ । र॒रा॒णः । स्य॒स्व॒ ।  । यतः॑ । वी॒रः ।  35 ( 50) 

TS 3.1.11.2  
क॒र्म॒ण्यः॑ । सु॒दक्ष॒ इति॑ सु - दक्षः॑ । यु॒क्तग्रा॒वेति॑ यु॒क्त - ग्रा॒वा॒ । जाय॑ते । दे॒वका॑म॒ इति॑ दे॒व - का॒मः॒ ।  । शि॒वः । त्व॒ष्टः॒ । इ॒ह । एति॑ । ग॒हि॒ । वि॒भुरिति॑ वि - भुः । पोषे᳚ । उ॒त । त्मना᳚ ।  । य॒ज्ञे य॑ज्ञ॒ इति॑ य॒ज्ञे - य॒ज्ञे॒ । नः॒ । उदिति॑ । अ॒व॒ ।  । पि॒शङ्ग॑रूप॒ इति॑ पि॒शङ्ग॑-रू॒पः॒ । सु॒भर॒ इति॑ सु - भरः॑ । व॒यो॒धा इति॑ वयः - धाः । श्रु॒ष्टी । वी॒रः । जा॒य॒ते॒ । दे॒वका॑म॒ इति॑ दे॒व - का॒मः॒ ।  । प्र॒जामिति॑ प्र - जाम् । त्वष्टा᳚ । वीति॑ । स्य॒तु॒ । नाभि᳚म् । अ॒स्मे इति॑ । अथ॑ । दे॒वाना᳚म् । अपीति॑ । ए॒तु॒ । पाथः॑ ।  । प्रेति॑ । नः॒ । दे॒वी । एति॑ । नः॒ । दि॒वः ।  । पी॒पि॒वाꣳस᳚म् । सर॑स्वतः । स्तन᳚म् । यः । वि॒श्वद॑र्.शत॒ इति॑ वि॒श्व - द॒र्॒.श॒तः॒ ।  । धु॒क्षी॒महि॑ । प्र॒जामिति॑ प्र - जाम् । इष᳚म् ।  ।  36 ( 50) 

TS 3.1.11.3  
ये । ते॒ । स॒र॒स्वः॒ । ऊ॒र्मयः॑ । मधु॑मन्त॒ इति॒ मधु॑ - म॒न्तः॒ । घृ॒त॒श्चुत॒ इति॑ घृत - श्चुतः॑ ।  । तेषा᳚म् । ते॒ । सु॒म्नम् । ई॒म॒हे॒ ।  । यस्य॑ । व्र॒तम् । प॒शवः॑ । यन्ति॑ । सर्वे᳚ । यस्य॑ । व्र॒तम् । उ॒प॒तिष्ठ॑न्त॒ इत्यु॑प -तिष्ठ॑न्ते । आपः॑ ।  । यस्य॑ । व्र॒ते । पु॒ष्टि॒पति॒रिति॑ पुष्टि-पतिः॑ । निवि॑ष्ट॒ इति॒ नि - वि॒ष्टः॒ । तम् । सर॑स्वन्तम् । अव॑से । ह॒वे॒म॒ ।  । दि॒व्यम् । सु॒प॒र्णमिति॑ सु - प॒र्णम् । व॒य॒सम् । बृ॒हन्त᳚म् । अ॒पाम् । गर्भ᳚म् । वृ॒ष॒भम् । ओष॑धीनाम् ।  । अ॒भी॒प॒तः । वृ॒ष्ट्या । त॒र्पय॑न्तम् । तम् । सर॑स्वन्तम् । अव॑से । हु॒वे॒म॒ ।  । सिनी॑वालि । पृथु॑ष्टुक॒ इति॒ पृथु॑ - स्तु॒के॒ । या । दे॒वाना᳚म् । असि॑ । स्वसा᳚ ।  । जु॒षस्व॑ । ह॒व्यम् ।  37 ( 50) 

TS 3.1.11.4  
आहु॑त॒मित्या - हु॒त॒म् । प्र॒जामिति॑ प्र-जाम् । दे॒वि॒ । दि॒दि॒ड्ढि॒ । नः॒ ।  । या । सु॒पा॒णिरिति॑ सु - पा॒णिः । स्व॒ङ्गु॒रिरिति॑ सु - अ॒ङ्गु॒रिः । सु॒षूमेति॑ सु - सूमा᳚ । ब॒हु॒सूव॒रीति॑ बहु - सूव॑री ।  । तस्यै᳚ । वि॒श्पत्नि॑यै । ह॒विः । सि॒नी॒वा॒ल्यै । जु॒हो॒त॒न॒ ।  । इन्द्र᳚म् । वः॒ । वि॒श्वतः॑ । परीति॑ । इन्द्र᳚म् । नरः॑ ।  । असि॑तवर्णा॒ इत्यसि॑त - व॒र्णाः॒ । हर॑यः । सु॒प॒र्णा इति॑ सु - प॒र्णाः । मिहः॑ । वसा॑नाः । दिव᳚म् । उदिति॑ । प॒त॒न्ति॒ ।  । ते । एति॑ । अ॒व॒वृ॒त्र॒न्न् । सद॑नानि । कृ॒त्वा । आत् । इत् । पृ॒थि॒वी । घृ॒तैः । वीति॑ । उ॒द्य॒ते॒ ।  । हिर॑ण्यकेश॒ इति॒ हिर॑ण्य - के॒शः॒ । रज॑सः । वि॒सा॒र इति॑ वि - सा॒रे । अहिः॑ । धुनिः॑ । वातः॑ । इ॒व॒ । ध्रजी॑मान् ।  । शुचि॑भ्राजा॒ इति॒ शुचि॑ - भ्रा॒जाः॒ । उ॒षसः॑ ।  38 ( 50) 

TS 3.1.11.5  
नवे॑दाः । यश॑स्वतीः । अ॒प॒स्युवः॑ । न । स॒त्याः ।  । एति॑ । ते॒ । सु॒प॒र्णा इति॑ सु - प॒र्णाः । अ॒मि॒न॒न्त॒ । एवैः᳚ । कृ॒ष्णः । नो॒ना॒व॒ । वृ॒ष॒भः । यदि॑ । इ॒दम् ।  । शि॒वाभिः॑ । न । स्मय॑मानाभिः । एति॑ । अ॒गा॒त् । पत॑न्ति । मिहः॑ । स्त॒नय॑न्ति । अ॒भ्रा ।  । वा॒श्रा । इ॒व॒ । वि॒द्युदिति॑ वि-द्युत् । मि॒मा॒ति॒ । व॒थ्सम् । न । मा॒ता । सि॒ष॒क्ति॒ ।  । यत् । ए॒षा॒म् । वृ॒ष्टिः । अस॑र्जि ।  । पर्व॑तः । चि॒त् । महि॑ । वृ॒द्धः । बि॒भा॒य॒ । दि॒वः । चि॒त् । सानु॑ । रे॒ज॒त॒ । स्व॒ने । वः॒ ।  । यत् । क्रीड॑थ । म॒रु॒तः॒ ।  39 ( 50) 

TS 3.1.11.6  
ऋ॒ष्टि॒मन्त॒ इत्यृ॑ष्टि-मन्तः॑ । आपः॑ । इ॒व॒ । स॒द्ध्रिय॑ञ्चः । ध॒व॒द्ध्वे॒ ।  । अ॒भीति॑ । क्र॒न्द॒ । स्त॒नय॑ । गर्भ᳚म् । एति॑ । धाः॒ । उ॒द॒न्वतेत्यु॑दन्न् - वता᳚ । परीति॑ । दी॒य॒ । रथे॑न ।  । दृति᳚म् । स्विति॑ । क॒र्.॒ष॒ । विषि॑त॒मिति॒ वि - सि॒त॒म् । न्य॑ञ्चम् । स॒माः । भ॒व॒न्तु॒ । उ॒द्वतेत्य॑त् - वता᳚ । नि॒पा॒दा इति॑ नि - पा॒दाः ।  । त्वम् । त्या । चि॒त् । अच्यु॑ता । अग्ने᳚ । प॒शुः । न । यव॑से ।  । धाम॑ । ह॒ । यत् । ते॒ । अ॒ज॒र॒ । वना᳚ । वृ॒श्चन्ति॑ । शिक्व॑सः ।  । अग्ने᳚ । भूरी॑णि । तव॑ । जा॒त॒वे॒द॒ इति॑ जात - वे॒दः॒ । देव॑ । स्व॒धा॒व॒ इति॑ स्वधा - वः॒ । अ॒मृत॑स्य । धाम॑ ।  । याः । च॒ ।  40 ( 50) 

TS 3.1.11.7  
मा॒याः । मा॒यिना᳚म् । वि॒श्व॒मि॒न्वेति॑ विश्वम्-इ॒न्व॒ । त्वे इति॑ । पू॒र्वीः । स॒न्द॒धुरिति॑ सं - द॒धुः । पृ॒ष्ट॒ब॒न्धो॒ इति॑ पृष्ट - ब॒न्धो॒ ।  । दि॒वः । नः॒ । वृ॒ष्टिम् । म॒रु॒तः॒ । र॒री॒द्ध्व॒म् । प्रेति॑ । पि॒न्व॒त॒ । वृष्णः॑ । अश्व॑स्य । धाराः᳚ ।  । अ॒र्वाङ् । ए॒तेन॑ । स्त॒न॒यि॒त्नुना᳚ । एति॑ । इ॒हि॒ । अ॒पः । नि॒षि॒ञ्चन्निति॑ नि -सि॒ञ्चन्न् । असु॑रः । पि॒ता । नः॒ ।  । पिन्व॑न्ति । अ॒पः । म॒रुतः॑ । सु॒दान॑व॒ इति॑ सु - दान॑वः । पयः॑ । घृ॒तव॒दिति॑ घृ॒त - व॒त् । वि॒दथे॑षु । आ॒भुव॒ इत्या᳚ - भुवः॑ ।  । अत्य᳚म् । न । मि॒हे । वीति॑ । न॒य॒न्ति॒ । वा॒जिन᳚म् । उथ्स᳚म् । दु॒ह॒न्ति॒ । स्त॒नय॑न्तम् । अक्षि॑तम् ।  । उ॒द॒प्रुत॒ इत्यु॑द - प्रुतः॑ । म॒रु॒तः॒ । तान् । इ॒य॒र्त॒ । वृष्टि᳚म् ।  41 ( 50) 

TS 3.1.11.8  
ये । विश्वे᳚ । म॒रुतः॑ । जु॒नन्ति॑ ।  । क्रोशा॑ति । गर्दा᳚ । क॒न्या᳚ । इ॒व॒ । तु॒न्ना । पेरु᳚म् । तु॒ञ्जा॒ना । पत्या᳚ । इ॒व॒ । जा॒या ।  । घृ॒तेन॑ । द्यावा॑पृथि॒वी इति॒ द्यावा᳚ - पृ॒थि॒वी । मधु॑ना । समिति॑ । उ॒क्ष॒त॒ । पय॑स्वतीः । कृ॒णु॒त॒ । आपः॑ । ओष॑धीः ।  । ऊर्ज᳚म् । च॒ । तत्र॑ । सु॒म॒तिमिति॑ सु - म॒तिम् । च॒ । पि॒न्व॒थ॒ । यत्र॑ । न॒रः॒ । म॒रु॒तः॒ । सि॒ञ्चथ॑ । मधु॑ ।  । उदिति॑ । उ॒ । त्यम् । चि॒त्रम् ।  । औ॒र्व॒भृ॒गु॒वदित्यौ᳚वभृगु - वत् । शुचि᳚म् । अ॒प्न॒वा॒न॒वदित्य॑प्नवान - वत् । एति॑ । हु॒वे॒ ।  । अ॒ग्निम् । स॒मु॒द्रवा॑सस॒मिति॑ समु॒द्र - वा॒स॒स॒म् ।  । एति॑ । स॒वम् । स॒वि॒तुः । य॒था॒ । भग॑स्य ( ) । इ॒व॒ । भु॒जिम् । हु॒वे॒ ।  । अ॒ग्निम् । स॒मु॒द्रवा॑सस॒मिति॑ समु॒द्र - वा॒स॒स॒म् ।  । हु॒वे । वात॑स्वन॒मिति॒ वात॑ - स्व॒न॒म् । क॒विम् । प॒र्जन्य॑क्रन्द्य॒मिति॑ प॒र्जन्य॑ - क्र॒न्द्य॒म् । सहः॑ ।  । अ॒ग्निम् । स॒मु॒द्रवा॑सस॒मिति॑ समु॒द्र - वा॒स॒स॒म् ।  ।  42 ( 62) 

3.2     तृतीयकाण्डे द्वितीयः प्रश्नः - पवमानग्राहादीनां व्याख्Yआनं
TS 3.2.1.1  
यः । वै । पव॑मानानाम् । अ॒न्वा॒रो॒हानित्य॑नु - आ॒रो॒हान् । वि॒द्वान् । यज॑ते । अन्विति॑ । पव॑मानान् । एति॑ । रो॒ह॒ति॒ । न । पव॑मानेभ्यः । अवेति॑ । छि॒द्य॒ते॒ । श्ये॒नः । अ॒सि॒ । गा॒य॒त्रछ॑न्दा॒ इति॑ गाय॒त्र-छ॒न्दाः॒ । अन्विति॑ । त्वा॒ । एति॑ । र॒भे॒ । स्व॒स्ति । मा॒ । समिति॑ । पा॒र॒य॒ । सु॒प॒र्ण इति॑ सु - प॒र्णः । अ॒सि॒ । त्रि॒ष्टुप्छ॑न्दा॒ इति॑ त्रि॒ष्टुप् - छ॒न्दाः॒ । अन्विति॑ । त्वा॒ । एति॑ । र॒भे॒ । स्व॒स्ति । मा॒ । समिति॑ । पा॒र॒य॒ । सघा᳚ । अ॒सि॒ । जग॑तीछन्दा॒ इति॒ जग॑ती - छ॒न्दाः॒ । अन्विति॑ । त्वा॒ । एति॑ । र॒भे॒ । स्व॒स्ति । मा॒ । समिति॑ । पा॒र॒य॒ । इति॑ । आ॒ह॒ । ए॒ते ।  1 ( 50) 

TS 3.2.1.2  
वै । पव॑मानानाम् । अ॒न्वा॒रो॒हा इत्य॑नु - आ॒रो॒हाः । तान् । यः । ए॒वम् । वि॒द्वान् । यज॑ते । अन्विति॑ । पव॑मानान् । एति॑ । रो॒ह॒ति॒ । न । पव॑मानेभ्यः । अवेति॑ । छि॒द्य॒ते॒ । यः । वै । पव॑मानस्य । सन्त॑ति॒मिति॒ सं - त॒ति॒म् । वेद॑ । सर्व᳚म् । आयुः॑ । ए॒ति॒ । न । पु॒रा । आयु॑षः । प्रेति॑ । मी॒य॒ते॒ । प॒शु॒मानिति॑ पशु-मान् । भ॒व॒ति॒ । वि॒न्दते᳚ । प्र॒जामिति॑ प्र - जाम् । पव॑मानस्य । ग्रहाः᳚ । गृ॒ह्य॒न्ते॒ । अथ॑ । वै । अ॒स्य॒ । ए॒ते । अगृ॑हीताः । द्रो॒ण॒क॒ल॒श इति॑ द्रोण - क॒ल॒शः । आ॒ध॒व॒नीय॒ इत्या᳚ - ध॒व॒नीयः॑ । पू॒त॒भृदिति॑ पूत-भृत् । तान् । यत् । अगृ॑हीत्वा । उ॒पा॒कु॒र्यादित्यु॑प - आ॒कु॒र्यात् । पव॑मानम् । वीति॑ ।  2 ( 50) 

TS 3.2.1.3  
छि॒न्द्या॒त् । तम् । वि॒च्छिद्य॑मान॒मिति॑ वि - छिद्य॑मानम् । अ॒द्ध्व॒र्योः । प्रा॒ण इति॑ प्र -अ॒नः । अनु॑ । वीति॑ । छि॒द्ये॒त॒ । उ॒प॒या॒मगृ॑हीत॒ इत्युप॑या॒म - गृ॒ही॒तः॒ । अ॒सि॒ । प्र॒जाप॑तय॒ इति॑ प्र॒जा-प॒त॒ये॒ । त्वा॒ । इति॑ । द्रो॒ण॒क॒ल॒शमिति॑ द्रोण - क॒ल॒शम् । अ॒भीति॑ । मृ॒शे॒त् । इन्द्रा॑य । त्वा॒ । इति॑ । आ॒ध॒व॒नीय॒मित्या᳚ - ध॒व॒नीय᳚म् । विश्वे᳚भ्यः । त्वा॒ । दे॒वेभ्यः॑ । इति॑ । पू॒त॒भृत॒मिति॑ पूत-भृत᳚म् । पव॑मानम् । ए॒व । तत् । समिति॑ । त॒नो॒ति॒ । सर्व᳚म् । आयुः॑ । ए॒ति॒ । न । पु॒रा । आयु॑षः । प्रेति॑ । मी॒य॒ते॒ । प॒शु॒मानिति॑ पशु - मान् । भ॒व॒ति॒ । वि॒न्दते᳚ । प्र॒जामिति॑ प्र - जाम् ।  ।  3 ( 42) 

TS 3.2.2.1  
त्रीणि॑ । वाव । सव॑नानि । अथ॑ । तृ॒तीय᳚म् । सव॑नम् । अवेति॑ । लुं॒प॒न्ति॒ । अ॒नꣳ॒॒शु । कु॒र्वन्तः॑ । उ॒पाꣳ॒॒शुमित्यु॑प - अꣳ॒॒शुम् । हु॒त्वा । उ॒पाꣳ॒॒शु॒पा॒त्र इत्यु॑पाꣳशु - पा॒त्रे । अꣳ॒॒शुम् । अ॒वास्येत्य॑व - अस्य॑ । तम् । तृ॒ती॒य॒स॒व॒न इति॑ तृतीय - स॒व॒ने । अ॒पि॒सृज्येत्य॑पि - सृज्य॑ । अ॒भीति॑ । स॒नु॒या॒त् । यत् । आ॒प्या॒यय॒तीत्या᳚ - प्या॒यय॑ति । तेन॑ । अꣳ॒॒शु॒मदित्यꣳ॑शु-मत् । यत् । अ॒भि॒षु॒णोतीत्य॑भि-सु॒नोति॑ । तेन॑ । ऋ॒जी॒षि । सर्वा॑णि । ए॒व । तत् । सव॑नानि । अꣳ॒॒शु॒मन्तीत्यꣳ॑शु - मन्ति॑ । शु॒क्रव॒न्तीति॑ शु॒क्र - व॒न्ति॒ । स॒माव॑द् वीर्या॒णीति॑ स॒माव॑त् - वी॒र्या॒णि॒ । क॒रो॒ति॒ । द्वौ । स॒मु॒द्रौ । वित॑ता॒विति॒ वि - त॒तौ॒ । अ॒जू॒र्यौ । प॒र्याव॑र्तेते॒ इति॑ परि-आव॑र्तेते । ज॒ठरा᳚ । इ॒व॒ । पादाः᳚ ।  । तयोः᳚ । पश्य॑न्तः । अतीति॑ । य॒न्ति॒ । अ॒न्यम् । अप॑श्यन्तः ।  4 ( 50) 

TS 3.2.2.2  
सेतु॑ना । अतीति॑ । य॒न्ति॒ । अ॒न्यम् ।  । द्वे इति॑ । द्रध॑सी॒ इति॑ । स॒तती॒ इति॑ स - तती᳚ । व॒स्ते॒ । एकः॑ । के॒शी । विश्वा᳚ । भुव॑नानि । वि॒द्वान् ।  । ति॒रो॒धायेति॑ तिरः - धाय॑ । ए॒ति॒ । असि॑तम् । वसा॑नः । शु॒क्रम् । एति॑ । द॒त्ते॒ । अ॒नु॒हायेत्य॑नु - हाय॑ । जा॒र्यै ।  । दे॒वाः । वै । यत् । य॒ज्ञे । अकु॑र्वत । तत् । असु॑राः । अ॒कु॒र्व॒त॒ । ते । दे॒वाः । ए॒तम् । म॒हा॒य॒ज्ञमिति॑ महा - य॒ज्ञम् । अ॒प॒श्य॒न्न् । तम् । अ॒त॒न्व॒त॒ । अ॒ग्नि॒हो॒त्रमित्य॑ग्नि - हो॒त्रम् । व्र॒तम् । अ॒कु॒र्व॒त॒ । तस्मा᳚त् । द्विव्र॑त॒ इति॒ द्वि - व्र॒तः॒ । स्या॒त् । द्विः । हि । अ॒ग्नि॒हो॒त्रमित्य॑ग्नि - हो॒त्रम् । जुह्व॑ति । पौ॒र्ण॒मा॒समिति॑ पौर्ण - मा॒सम् । य॒ज्ञम् । अ॒ग्नी॒षो॒मीय॒मित्य॑ग्नी - सो॒मीय᳚म् ।  5 ( 50) 

TS 3.2.2.3  
प॒शुम् । अ॒कु॒र्व॒त॒ । दा॒र्श्यम् । य॒ज्ञम् । आ॒ग्ने॒यम् । प॒शुम् । अ॒कु॒र्व॒त॒ । वै॒श्व॒दे॒वमिति॑ वैश्व - दे॒वम् । प्रा॒त॒स्स॒व॒नमिति॑ प्रातः - स॒व॒नम् । अ॒कु॒र्व॒त॒ । व॒रु॒ण॒प्र॒घा॒सानिति॑ वरुण - प्र॒घा॒सान् । माद्ध्य॑न्दिनम् । सव॑नम् । सा॒क॒मे॒धानिति॑ साक - मे॒धान् । पि॒तृ॒य॒ज्ञमिति॑ पितृ - य॒ज्ञं । त्र्यं॑बका॒निति॒ त्रि - अं॒ब॒का॒न् । तृ॒ती॒य॒स॒व॒नमिति॑ तृतीय - स॒व॒नम् । अ॒कु॒र्व॒त॒ । तम् । ए॒षा॒म् । असु॑राः । य॒ज्ञम् । अ॒न्ववा॑जिगाꣳस॒न्नित्य॑नु-अवा॑जिगाꣳसन्न् । तम् । न । अ॒न्ववा॑य॒न्नित्य॑नु-अवा॑यन्न् । ते । अ॒ब्रु॒व॒न्न् । अ॒द्ध्व॒र्त॒व्याः । वै । इ॒मे । दे॒वाः । अ॒भू॒व॒न्न् । इति॑ । तत् । अ॒द्ध्व॒रस्य॑ । अ॒द्ध्व॒र॒त्वमित्य॑द्ध्वर - त्वम् । ततः॑ । दे॒वाः । अभ॑वन्न् । परेति॑ । असु॑राः । यः । ए॒वम् । वि॒द्वान् । सोमे॑न । यज॑ते । भव॑ति । आ॒त्मना᳚ । परेति॑ ( ) । अ॒स्य॒ । भ्रातृ॑व्यः । भ॒व॒ति॒ ।  ।  6 ( 53) 

TS 3.2.3.1  
प॒रि॒भूरिति॑ परि - भूः । अ॒ग्निम् । प॒रि॒भूरिति॑ परि - भूः । इन्द्र᳚म् । प॒रि॒भूरिति॑ परि - भूः । विश्वान्॑ । दे॒वान् । प॒रि॒भूरिति॑ परि - भूः । माम् । स॒ह । ब्र॒ह्म॒व॒र्च॒सेनेति॑ ब्रह्म - व॒र्च॒सेन॑ । सः । नः॒ । प॒व॒स्व॒ । शम् । गवे᳚ । शम् । जना॑य । शम् । अर्व॑ते । शम् । रा॒ज॒न्न् । ओष॑धीभ्य॒ इत्योष॑धि - भ्यः॒ । अच्छि॑न्नस्य । ते॒ । र॒यि॒प॒त॒ इति॑ रयि - प॒ते॒ । सु॒वीर्य॒स्येति॑ सु - वीर्य॑स्य । रा॒यः । पोष॑स्य । द॒दि॒तारः॑ । स्या॒म॒ ।  । तस्य॑ । मे॒ । रा॒स्व॒ । तस्य॑ । ते॒ । भ॒क्षी॒य॒ । तस्य॑ । ते॒ । इ॒दम् । उदिति॑ । मृ॒जे॒ ।  । प्रा॒णायेति॑ प्र -अ॒नाय॑ । मे॒ । व॒र्चो॒दा इति॑ वर्चः - दाः । वर्च॑से । प॒व॒स्व॒ । अ॒पा॒नायेत्यप॑ - अ॒नाय॑ । व्या॒नायेति॑ वि - अ॒नाय॑ । वा॒चे ।  7 ( 50) 

TS 3.2.3.2  
द॒क्ष॒क्र॒तुभ्या॒मिति॑ दक्षक्र॒तु - भ्या॒म् । चक्षु॑र्भ्या॒मिति॒ चक्षुः॑ - भ्या॒म् । मे॒ । व॒र्चो॒दाविति॑ वर्चः-दौ । वर्च॑से । प॒वे॒था॒म् । श्रोत्रा॑य । आ॒त्मने᳚ । अङ्गे᳚भ्यः । आयु॑षे । वी॒र्या॑य । विष्णोः᳚ । इन्द्र॑स्य । विश्वे॑षाम् । दे॒वाना᳚म् । ज॒ठर᳚म् । अ॒सि॒ । व॒र्चो॒दा इति॑ वर्चः-दाः । मे॒ । वर्च॑से । प॒व॒स्व॒ । कः । अ॒सि॒ । कः । नाम॑ । कस्मै᳚ । त्वा॒ । काय॑ । त्वा॒ । यम् । त्वा॒ । सोमे॑न । अती॑तृपम् । यम् । त्वा॒ । सोमे॑न । अमी॑मदम् । सु॒प्र॒जा इति॑ सु - प्र॒जाः । प्र॒जयेति॑ प्र - जया᳚ । भू॒या॒स॒म् । सु॒वीर॒ इति॑ सु - वीरः॑ । वी॒रैः । सु॒वर्चा॒ इति॑ सु - वर्चाः᳚ । वर्च॑सा । सु॒पोष॒ इति॑ सु - पोषः॑ । पोषैः᳚ । विश्वे᳚भ्यः । मे॒ । रू॒पेभ्यः॑ । व॒र्चो॒दा इति॑ वर्चः - दाः ।  8 ( 50) 

TS 3.2.3.3  
वर्च॑से । प॒व॒स्व॒ । तस्य॑ । मे॒ । रा॒स्व॒ । तस्य॑ । ते॒ । भ॒क्षी॒य॒ । तस्य॑ । ते॒ । इ॒दम् । उदिति॑ । मृ॒जे॒ ।  । बुभू॑षन्न् । अवेति॑ । ई॒क्षे॒त॒ । ए॒षः । वै । पात्रि॑यः । प्र॒जाप॑ति॒रिति॑ प्र॒जा - प॒तिः॒ । य॒ज्ञः । प्र॒जाप॑ति॒रिति॑ प्र॒जा - प॒तिः॒ । तम् । ए॒व । त॒र्प॒य॒ति॒ । सः । ए॒न॒म् । तृ॒प्तः । भूत्या᳚ । अ॒भीति॑ । प॒व॒ते॒ । ब्र॒ह्म॒व॒र्च॒सका॑म॒ इति॑ ब्रह्मवर्च॒स-का॒मः॒ । अवेति॑ । ई॒क्षे॒त॒ । ए॒षः । वै । पात्रि॑यः । प्र॒जाप॑ति॒रिति॑ प्र॒जा - प॒तिः॒ । य॒ज्ञः । प्र॒जाप॑ति॒रिति॑ प्र॒जा - प॒तिः॒ । तम् । ए॒व । त॒र्प॒य॒ति॒ । सः । ए॒न॒म् । तृ॒प्तः । ब्र॒ह्म॒व॒र्च॒सेनेति॑ ब्रह्म - व॒र्च॒सेन॑ । अ॒भीति॑ । प॒व॒ते॒ । आ॒म॒या॒वी ।  9 ( 50) 

TS 3.2.3.4  
अवेति॑ । ई॒क्षे॒त॒ । ए॒षः । वै । पात्रि॑यः । प्र॒जाप॑ति॒रिति॑ प्र॒जा-प॒तिः॒ । य॒ज्ञः । प्र॒जाप॑ति॒रिति॑ प्र॒जा - प॒तिः॒ । तम् । ए॒व । त॒र्प॒य॒ति॒ । सः । ए॒न॒म् । तृ॒प्तः । आयु॑षा । अ॒भीति॑ । प॒व॒ते॒ । अ॒भि॒चर॒न्नित्य॑भि - चरन्न्॑ । अवेति॑ । ई॒क्षे॒त॒ । ए॒षः । वै । पात्रि॑यः । प्र॒जाप॑ति॒रिति॑ प्र॒जा - प॒तिः॒ । य॒ज्ञः । प्र॒जाप॑ति॒रिति॑ प्र॒जा - प॒तिः॒ । तम् । ए॒व । त॒र्प॒य॒ति॒ । सः । ए॒न॒म् । तृ॒प्तः । प्रा॒णा॒पा॒नाभ्या॒मिति॑ प्राण - अ॒पा॒नाभ्या᳚म् । वा॒चः । द॒क्ष॒क्र॒तुभ्या॒मिति॑ दक्षक्र॒तु - भ्या॒म् । चक्षु॑र्भ्या॒मिति॒ चक्षुः॑ - भ्या॒म् । श्रोत्रा᳚भ्याम् । आ॒त्मनः॑ । अङ्गे᳚भ्यः । आयु॑षः । अ॒न्तः । ए॒ति॒ । ता॒जक् । प्रेति॑ । ध॒न्व॒ति॒ ।  ।  10 ( 45) 

TS 3.2.4.1  
स्फ्यः । स्व॒स्तिः । वि॒घ॒न इति॑ वि - घ॒नः । स्व॒स्तिः । पर्.शुः॑ । वेदिः॑ । प॒र॒शुः । नः॒ । स्व॒स्तिः ।  । य॒ज्ञियाः᳚ । य॒ज्ञ॒कृत॒ इति॑ यज्ञ-कृतः॑ । स्थ॒ । ते । मा॒ । अ॒स्मिन्न् । य॒ज्ञे । उपेति॑ । ह्व॒य॒द्ध्व॒म् । उपेति॑ । मा॒ । द्यावा॑पृथि॒वी इति॒ द्यावा᳚-पृ॒थि॒वी । ह्व॒ये॒ता॒म् । उपेति॑ । आ॒स्ता॒व इत्या᳚ - स्ता॒वः । क॒लशः॑ । सोमः॑ । अ॒ग्निः । उपेति॑ । दे॒वाः । उपेति॑ । य॒ज्ञः । उपेति॑ । मा॒ । होत्राः᳚ । उ॒प॒ह॒व इत्यु॑प-ह॒वे । ह्व॒य॒न्ता॒म् । नमः॑ । अ॒ग्नये᳚ । म॒ख॒घ्न इति॑ मख-घ्ने । म॒खस्य॑ । मा॒ । यशः॑ । अ॒र्या॒त् । इति॑ । आ॒ह॒व॒नीय॒मित्या᳚ - ह॒व॒नीय᳚म् । उपेति॑ । ति॒ष्ठ॒ते॒ । य॒ज्ञः । वै । म॒खः ।  11 ( 50) 

TS 3.2.4.2  
य॒ज्ञम् । वाव । सः । तत् । अ॒ह॒न्न् । तस्मै᳚ । ए॒व । न॒म॒स्कृत्येति॑ नमः - कृत्य॑ । सदः॑ । प्रेति॑ । स॒र्प॒ति॒ । आ॒त्मनः॑ । अना᳚र्त्यै । नमः॑ । रु॒द्राय॑ । म॒ख॒घ्न इति॑ मख - घ्ने । नम॑स्कृ॒त्येति॒ नमः॑-कृ॒त्या॒ । मा॒ । पा॒हि॒ । इति॑ । आग्नी᳚द्ध्र॒मित्याग्नि॑ - इ॒द्ध्र॒म् । तस्मै᳚ । ए॒व । न॒म॒स्कृत्येति॑ नमः - कृत्य॑ । सदः॑ । प्रेति॑ । स॒र्प॒ति॒ । आ॒त्मनः॑ । अना᳚र्त्यै । नमः॑ । इन्द्रा॑य । म॒ख॒घ्न इति॑ मख - घ्ने । इ॒न्द्रि॒यम् । मे॒ । वी॒र्य᳚म् । मा । निरिति॑ । व॒धीः॒ । इति॑ । हो॒त्रीय᳚म् । आ॒शिष॒मित्या᳚ - शिष᳚म् । ए॒व । ए॒ताम् । एति॑ । शा॒स्ते॒ । इ॒न्द्रि॒यस्य॑ । वी॒र्य॑स्य । अनि॑र्घाता॒येत्यनिः॑ - घा॒ता॒य॒ । याः । वै ।  12 ( 50) 

TS 3.2.4.3  
दे॒वताः᳚ । सद॑सि । आर्ति᳚म् । आ॒र्पय॒न्तीत्या᳚ - अ॒र्पय॑न्ति । यः । ताः । वि॒द्वान् । प्र॒सर्प॒तीति॑ प्र - सर्प॑ति । न । सद॑सि । आर्ति᳚म् । एति॑ । ऋ॒च्छ॒ति॒ । नमः॑ । अ॒ग्नये᳚ । म॒ख॒घ्न इति॑ मख - घ्ने । इति॑ । आ॒ह॒ । ए॒ताः । वै । दे॒वताः᳚ । सद॑सि । आर्ति᳚म् । एति॑ । अ॒र्प॒य॒न्ति॒ । ताः । यः । ए॒वम् । वि॒द्वान् । प्र॒सर्प॒तीति॑ प्र - सर्प॑ति । न । सद॑सि । आर्ति᳚म् । एति॑ । ऋ॒च्छ॒ति॒ । दृ॒ढे इति॑ । स्थः॒ । शि॒थि॒रे इति॑ । स॒मीची॒ इति॑ । मा॒ । अꣳह॑सः । पा॒त॒म् । सूर्यः॑ । मा॒ । दे॒वः । दि॒व्यात् । अꣳह॑सः । पा॒तु॒ । वा॒युः । अ॒न्तरि॑क्षात् ।  13 ( 50) 

TS 3.2.4.4  
अ॒ग्निः । पृ॒थि॒व्याः । य॒मः । पि॒तृभ्य॒ इति॑ पि॒तृ - भ्यः॒ । सर॑स्वती । म॒नु॒ष्ये᳚भ्यः । देवी॒ इति॑ । द्वा॒रौ॒ । मा । मा॒ । समिति॑ । ता॒प्त॒म् । नमः॑ । सद॑से । नमः॑ । सद॑सः । पत॑ये । नमः॑ । सखी॑नाम् । पु॒रो॒गाणा॒मिति॑ पुरः - गाना᳚म् । चक्षु॑षे । नमः॑ । दि॒वे । नमः॑ । पृ॒थि॒व्यै । अहे᳚ । दै॒धि॒ष॒व्य॒ । उदिति॑ । अतः॑ । ति॒ष्ठ॒ । अ॒न्यस्य॑ । सद॑ने । सी॒द॒ । यः । अ॒स्मत् । पाक॑तर॒ इति॒ पाक॑ - त॒रः॒ । उदिति॑ । नि॒वत॒ इति॑ नि-वतः॑ । उदिति॑ । उ॒द्वत॒ इत्यु॑त् - वतः॑ । च॒ । गे॒ष॒म् । पा॒तम् । मा॒ । द्या॒वा॒पृ॒थि॒वी॒ इति॑ द्यावा - पृ॒थि॒वी॒ । अ॒द्य । अह्नः॑ । सदः॑ । वै । प्र॒सर्प॑न्त॒मिति॑ प्र - सर्प॑न्तम् ।  14 ( 50) 

TS 3.2.4.5  
पि॒तरः॑ । अनु॑ । प्रेति॑ । स॒र्प॒न्ति॒ । ते । ए॒न॒म् । ई॒श्व॒राः । हिꣳसि॑तोः । सदः॑ । प्र॒सृप्येति॑ प्र - सृप्य॑ । द॒क्षि॒णा॒र्द्धमिति॑ दक्षिण - अ॒र्द्धम् । परेति॑ । ई॒क्षे॒त॒ । एति॑ । अ॒ग॒न्त॒ । पि॒त॒रः॒ । पि॒तृ॒मानिति॑ पितृ - मान् । अ॒हम् । यु॒ष्माभिः॑ । भू॒या॒स॒म् । सु॒प्र॒जस॒ इति॑ सु-प्र॒जसः॑ । मया᳚ । यू॒यम् । भू॒या॒स्त॒ । इति॑ । तेभ्यः॑ । ए॒व । न॒म॒स्कृत्येति॑ नमः-कृत्य॑ । सदः॑ । प्रेति॑ । स॒र्प॒ति॒ । आ॒त्मनः॑ । अना᳚र्त्यै ।  ।  15 ( 33) 

TS 3.2.5.1  
भक्ष॑ । एति॑ । इ॒हि॒ । मा॒ । एति॑ । वि॒श॒ । दी॒र्घा॒यु॒त्वायेति॑ दीर्घायु - त्वाय॑ । श॒न्त॒नु॒त्वायेति॑ शन्तनु - त्वाय॑ । रा॒यः । पोषा॑य । वर्च॑से । सु॒प्र॒जा॒स्त्वायेति॑ सुप्रजाः-त्वाय॑ । एति॑ । इ॒हि॒ । व॒सो॒ इति॑ । पु॒रो॒व॒सो॒ इति॑ पुरः - व॒सो॒ । प्रि॒यः । मे॒ । हृ॒दः । अ॒सि॒ । अ॒श्विनोः᳚ । त्वा॒ । बा॒हुभ्या॒मिति॑ बा॒हु- भ्या॒म् । स॒घ्या॒स॒म् । नृ॒चक्ष॑स॒मिति॑ नृ - चक्ष॑सम् । त्वा॒ । दे॒व॒ । सो॒म॒ । सु॒चक्षा॒ इति॑ सु - चक्षाः᳚ । अवेति॑ । ख्ये॒ष॒म् । म॒न्द्रा । अ॒भिभू॑ति॒रित्य॒भि - भू॒तिः॒ । के॒तुः । य॒ज्ञाना᳚म् । वाक् । जु॒षा॒णा । सोम॑स्य । तृ॒प्य॒तु॒ । म॒न्द्रा । स्व॑र्वा॒चीति॒ सु - अ॒र्वा॒ची॒ । अदि॑तिः । अना॑हतशी॒र्ष्णीत्यना॑हत - शी॒र्ष्णी॒ । वाक् । जु॒षा॒णा । सोम॑स्य । तृ॒प्य॒तु॒ । एति॑ । इ॒हि॒ । वि॒श्व॒च॒र्॒.ष॒ण॒ इति॑ विश्व - च॒र्॒.ष॒णे॒ ।  16 ( 50) 

TS 3.2.5.2  
शं॒भूरिति॑ शं - भूः । म॒यो॒भूरिति॑ मयः - भूः । स्व॒स्ति । मा॒ । ह॒रि॒व॒र्णेति॑ हरि - व॒र्ण॒ । प्रेति॑ । च॒र॒ । क्रत्वे᳚ । दक्षा॑य । रा॒यः । पोषा॑य । सु॒वी॒रता॑या॒ इति॑ सु-वी॒रता॑यै । मा । मा॒ । रा॒ज॒न्न् । वीति॑ । बी॒भि॒षः॒ । मा । मे॒ । हार्दि॑ । त्वि॒षा । व॒धीः॒ ।  । वृष॑णे । शुष्मा॑य । आयु॑षे । वर्च॑से ।  । वसु॑मद् गण॒स्येति॒ वसु॑मत् - ग॒ण॒स्य॒ । सो॒म॒ । दे॒व॒ । ते॒ । म॒ति॒विद॒ इति॑ मति - विदः॑ । प्रा॒त॒स्स॒व॒नस्येति॑ प्रातः - स॒व॒नस्य॑ । गा॒य॒त्रछ॑न्दस॒ इति॑ गाय॒त्र - छ॒न्द॒सः॒ । इन्द्र॑पीत॒स्येतीन्द्र॑ - पी॒त॒स्य॒ । नरा॒शꣳस॑पीत॒स्येति॒ नरा॒शꣳस॑ - पी॒त॒स्य॒ । पि॒तृपी॑त॒स्येति॑ पि॒तृ - पी॒त॒स्य॒ । मधु॑मत॒ इति॒ मधु॑ - म॒तः॒ । उप॑हूत॒स्येत्युप॑ - हू॒त॒स्य॒ । उप॑हूत॒ इत्युप॑ - हू॒तः॒ । भ॒क्ष॒या॒मि॒ । रु॒द्रव॑द्गण॒स्येति॑ रु॒द्रव॑त् - ग॒ण॒स्य॒ । सो॒म॒ । दे॒व॒ । ते॒ । म॒ति॒विद॒ इति॑ मति - विदः॑ । माद्ध्य॑न्दिनस्य । सव॑नस्य । त्रि॒ष्टुप्छ॑न्दस॒ इति॑ त्रि॒ष्टुप् - छ॒न्द॒सः॒ । इन्द्र॑पीत॒स्येतीन्द्र॑ - पी॒त॒स्य॒ । नरा॒शꣳस॑पीत॒स्येति॒ नरा॒शꣳस॑ - पी॒त॒स्य॒ ।  17 ( 50) 

TS 3.2.5.3  
पि॒तृपी॑त॒स्येति॑ पि॒तृ - पी॒त॒स्य॒ । मधु॑मत॒ इति॒ मधु॑ - म॒तः॒ । उप॑हूत॒स्येत्युप॑ - हू॒त॒स्य॒ । उप॑हूत॒ इत्युप॑ - हू॒तः॒ । भ॒क्ष॒या॒मि॒ । आ॒दि॒त्यव॑द्गण॒स्येत्या॑दि॒त्यव॑त् - ग॒ण॒स्य॒ । सो॒म॒ । दे॒व॒ । ते॒ । म॒ति॒विद॒ इति॑ मति - विदः॑ । तृ॒तीय॑स्य । सव॑नस्य । जग॑तीछन्दस॒ इति॒ जग॑ती - छ॒न्द॒सः॒ । इन्द्र॑पीत॒स्येतीन्द्र॑ - पी॒त॒स्य॒ । नरा॒शꣳस॑पीत॒स्येति॒ नरा॒शꣳस॑ - पी॒त॒स्य॒ । पि॒तृपी॑त॒स्येति॑ पि॒तृ - पी॒त॒स्य॒ । मधु॑मत॒ इति॒ मधु॑ - म॒तः॒ । उप॑हूत॒स्येत्युप॑ - हू॒त॒स्य॒ । उप॑हूत॒ इत्युप॑-हू॒तः॒ । भ॒क्ष॒या॒मि॒ ।  । एति॑ । प्या॒य॒स्व॒ । समिति॑ । ए॒तु॒ । ते॒ । वि॒श्वतः॑ । सो॒म॒ । वृष्णि॑यम् ।  । भव॑ । वाज॑स्य । स॒ङ्ग॒थ इति॑ सं - ग॒थे ।  । हिन्व॑ । मे॒ । गात्रा᳚ । ह॒रि॒व॒ इति॑ हरि - वः॒ । ग॒णान् । मे॒ । मा । वीति॑ । ती॒तृ॒षः॒ ।  । शि॒वः । म॒ । स॒प्त॒र्॒.षीनिति॑ सप्त-ऋ॒षीन् । उपेति॑ । ति॒ष्ठ॒स्व॒ । मा । मे॒ । अवाङ्॑ । नाभि᳚म् । अतीति॑ ।  18 ( 50) 

TS 3.2.5.4  
गाः॒ ।  । अपा॑म । सोम᳚म् । अ॒मृताः᳚ । अ॒भू॒म॒ । अद॑र्श्म । ज्योतिः॑ । अवि॑दाम । दे॒वान् ।  । किम् । अ॒स्मान् । कृ॒ण॒व॒त् । अरा॑तिः । किम् । उ॒ । धू॒र्तिः । अ॒मृ॒त॒ । मर्त्य॑स्य ।  । यत् । मे॒ । आ॒त्मनः॑ । मि॒न्दा । अभू᳚त् । अ॒ग्निः । तत् । पुनः॑ । एति॑ । अ॒हाः॒ । जा॒तवे॑दा॒ इति॑ जा॒त - वे॒दाः॒ । विच॑र्.षणि॒रिति॒ वि - च॒र्॒.ष॒णिः॒ ।  । पुनः॑ । अ॒ग्निः । चक्षुः॑ । अ॒दा॒त् । पुनः॑ । इन्द्रः॑ । बृह॒स्पतिः॑ ।  । पुनः॑ । मे॒ । अ॒श्वि॒ना॒ । यु॒वम् । चक्षुः॑ । एति॑ । ध॒त्त॒म् । अ॒क्ष्योः ।  । इ॒ष्टय॑जुष॒ इती॒ष्ट-य॒जु॒षः॒ । ते॒ । दे॒व॒ । सो॒म॒ । स्तु॒तस्तो॑म॒स्येति॑ स्तु॒त - स्तो॒म॒स्य॒ ।  19 ( 50) 

TS 3.2.5.5  
श॒स्तोक्थ॒स्येति॑ श॒स्त - उ॒क्थ॒स्य॒ । हरि॑वत॒ इति॒ हरि॑ - व॒तः॒ । इन्द्र॑पीत॒स्येतीन्द्र॑ - पी॒त॒स्य॒ । मधु॑मत॒ इति॒ मधु॑ - म॒तः॒ । उप॑हूत॒स्येत्युप॑ - हू॒त॒स्य॒ । उप॑हूत॒ इत्युप॑ - हू॒तः॒ । भ॒क्ष॒या॒मि॒ ।  । आ॒पूर्या॒ इत्या᳚ - पूर्याः᳚ । स्थ॒ । एति॑ । मा॒ । पू॒र॒य॒त॒ । प्र॒जयेति॑ प्र-जया᳚ । च॒ । धने॑न । च॒ ।  । ए॒तत् । ते॒ । त॒त॒ । ये । च॒ । त्वाम् । अन्विति॑ । ए॒तत् । ते॒ । पि॒ता॒म॒ह॒ । प्र॒पि॒ता॒म॒हेति॑ प्र - पि॒ता॒म॒ह॒ । ये । च॒ । त्वाम् । अन्विति॑ । अत्र॑ । पि॒त॒रः॒ । य॒था॒भा॒गमिति॑ यथा-भा॒गम् । म॒न्द॒द्ध्व॒म् । नमः॑ । वः॒ । पि॒त॒रः॒ । रसा॑य । नमः॑ । वः॒ । पि॒त॒रः॒ । शुष्मा॑य । नमः॑ । वः॒ । पि॒त॒रः॒ । जी॒वाय॑ । नमः॑ । वः॒ । पि॒त॒रः॒ ।  20 ( 50) 

TS 3.2.5.6  
स्व॒धाया॒ इति॑ स्व - धायै᳚ । नमः॑ । वः॒ । पि॒त॒रः॒ । म॒न्यवे᳚ । नमः॑ । वः॒ । पि॒त॒रः॒ । घो॒राय॑ । पित॑रः । नमः॑ । वः॒ । ये । ए॒तस्मिन्न्॑ । लो॒के । स्थ । यु॒ष्मान् । ते । अन्विति॑ । ये । अ॒स्मिन्न् । लो॒के । माम् । ते । अन्विति॑ । ये । ए॒तस्मिन्न्॑ । लो॒के । स्थ । यू॒यम् । तेषा᳚म् । वसि॑ष्ठाः । भू॒या॒स्त॒ । ये । अ॒स्मिन्न् । लो॒के । अ॒हम् । तेषा᳚म् । वसि॑ष्ठः । भू॒या॒स॒म् । प्रजा॑पत॒ इति॒ प्रजा᳚-प॒ते॒ । न । त्वत् । ए॒तानि॑ । अ॒न्यः । विश्वा᳚ । जा॒तानि॑ । परीति॑ । ता । ब॒भू॒व॒ ।  ।  21 ( 50) 

TS 3.2.5.7  
यत्का॑मा॒ इति॒ यत् - का॒माः॒ । ते॒ । जु॒हु॒मः । तत् । नः॒ । अ॒स्तु॒ । व॒यम् । स्या॒म॒ । पत॑यः । र॒यी॒णाम् ।  । दे॒वकृ॑त॒स्येति॑ दे॒व - कृ॒त॒स्य॒ । एन॑सः । अ॒व॒यज॑न॒मित्य॑व - यज॑नम् । अ॒सि॒ । म॒नु॒ष्य॑कृत॒स्येति॑ मनु॒ष्य॑ - कृ॒त॒स्य॒ । एन॑सः । अ॒व॒यज॑न॒मित्य॑व - यज॑नम् । अ॒सि॒ । पि॒तृकृ॑त॒स्येति॑ पि॒तृ - कृ॒त॒स्य॒ । एन॑सः । अ॒व॒यज॑न॒मित्य॑व - यज॑नम् । अ॒सि॒ । अ॒फ्स्वित्य॑प्-सु । धौ॒तस्य॑ । सो॒म॒ । दे॒व॒ । ते॒ । नृभि॒रिति॒ नृ - भिः॒ । सु॒तस्य॑ । इ॒ष्टय॑जुष॒ इती॒ष्ट - य॒जु॒षः॒ । स्तु॒तस्तो॑म॒स्येति॑ स्तु॒त - स्तो॒म॒स्य॒ । श॒स्तोक्थ॒स्येति॑ श॒स्त - उ॒क्थ॒स्य॒ । यः । भ॒क्षः । अ॒श्व॒सनि॒रित्य॑श्व - सनिः॑ । यः । गो॒सनि॒रिति॑ गो - सनिः॑ । तस्य॑ । ते॒ । पि॒तृभि॒रिति॑ पि॒तृ - भिः॒ । भ॒क्षं कृ॑त॒स्येति॑ भ॒क्षं - कृ॒त॒स्य॒ । उप॑हूत॒स्येत्युप॑ - हू॒त॒स्य॒ । उप॑हूत॒ इत्युप॑ - हू॒तः॒ । भ॒क्ष॒या॒मि॒ ।  ।  22 ( 44) 

TS 3.2.6.1  
म॒ही॒नाम् । पयः॑ । अ॒सि॒ । विश्वे॑षाम् । दे॒वाना᳚म् । त॒नूः । ऋ॒द्ध्यास᳚म् । अ॒द्य । पृष॑तीनाम् । ग्रह᳚म् । पृष॑तीनाम् । ग्रहः॑ । अ॒सि॒ । विष्णोः᳚ । हृद॑यम् । अ॒सि॒ । एक᳚म् । इ॒ष॒ । विष्णुः॑ । त्वा॒ । अनु॑ । वीति॑ । च॒क्र॒मे॒ । भू॒तिः । द॒द्ध्ना । घृ॒तेन॑ । व॒र्द्ध॒ता॒म् । तस्य॑ । मा॒ । इ॒ष्टस्य॑ । वी॒तस्य॑ । द्रवि॑णम् । एति॑ । ग॒म्या॒त् । ज्योतिः॑ । अ॒सि॒ । वै॒श्वा॒न॒रम् । पृश्नि॑यै । दु॒ग्धम् । याव॑ती॒ इति॑ । द्यावा॑पृथि॒वी इति॒ द्यावा᳚-पृ॒थि॒वी । म॒हि॒त्वेति॑ महि - त्वा । याव॑त् । च॒ । स॒प्त । सिन्ध॑वः । वि॒त॒स्थुरिति॑ वि - त॒स्थुः ।  । ताव॑न्तम् । इ॒न्द्र॒ । ते॒ ।  23 ( 50) 

TS 3.2.6.2  
ग्रह᳚म् । स॒ह । ऊ॒र्जा । गृ॒ह्णा॒मि॒ । अस्तृ॑तम् ।  । यत् । कृ॒ष्ण॒श॒कु॒न इति॑ कृष्ण - श॒कु॒नः । पृ॒ष॒दा॒ज्यमिति॑ पृषत् - आ॒ज्यम् । अ॒व॒मृ॒शेदित्य॑व - मृ॒शेत् । शू॒द्राः । अ॒स्य॒ । प्र॒मायु॑का॒ इति॑ प्र - मायु॑काः । स्युः॒ । यत् । श्वा । अ॒व॒मृ॒शेदित्य॑व - मृ॒शेत् । चतु॑ष्पाद॒ इति॒ चतुः॑ - पा॒दः॒ । अ॒स्य॒ । प॒शवः॑ । प्र॒मायु॑का॒ इति॑ प्र - मायु॑काः । स्युः॒ । यत् । स्कन्दे᳚त् । यज॑मानः । प्र॒मायु॑क॒ इति॑ प्र - मायु॑कः । स्या॒त् । प॒शवः॑ । वै । पृ॒ष॒दा॒ज्यमिति॑ पृषत्-आ॒ज्यम् । प॒शवः॑ । वै । ए॒तस्य॑ । स्क॒न्द॒न्ति॒ । यस्य॑ । पृ॒ष॒दा॒ज्यमिति॑ पृषत् - आ॒ज्यम् । स्कन्द॑ति । यत् । पृ॒ष॒दा॒ज्यमिति॑ पृषत् - आ॒ज्यम् । पुनः॑ । गृ॒ह्णाति॑ । प॒शून् । ए॒व । अ॒स्मै॒ । पुनः॑ । गृ॒ह्णा॒ति॒ । प्रा॒ण इति॑ प्र - अ॒नः । वै । पृ॒ष॒दा॒ज्यमिति॑ पृषत् - आ॒ज्यम् । प्रा॒ण इति॑ प्र - अ॒नः । वै ।  ।  24 ( 50) 

TS 3.2.6.3  
ए॒तस्य॑ । स्क॒न्द॒ति॒ । यस्य॑ । पृ॒ष॒दा॒ज्यमिति॑ पृषत् - आ॒ज्यम् । स्कन्द॑ति । यत् । पृ॒ष॒दा॒ज्यमिति॑ पृषत् - आ॒ज्यम् । पुनः॑ । गृ॒ह्णाति॑ । प्रा॒णमिति॑ प्र - अ॒नम् । ए॒व । अ॒स्मै॒ । पुनः॑ । गृ॒ह्णा॒ति॒ । हिर॑ण्यम् । अ॒व॒धायेत्य॑व - धाय॑ । गृ॒ह्णा॒ति॒ । अ॒मृत᳚म् । वै । हिर॑ण्यम् । प्रा॒ण इति॑ प्र - अ॒नः । पृ॒ष॒दा॒ज्यमिति॑ पृषत् - आ॒ज्यम् । अ॒मृत᳚म् । ए॒व । अ॒स्य॒ । प्रा॒ण इति॑ प्र - अ॒ने । द॒धा॒ति॒ । श॒तमा॑न॒मिति॑ श॒त-मा॒न॒म् । भ॒व॒ति॒ । श॒तायु॒रिति॑ श॒त - आ॒युः॒ । पुरु॑षः । श॒तेन्द्रि॑य॒ इति॑ श॒त-इ॒न्द्रि॒यः॒ । आयु॑षि । ए॒व । इ॒न्द्रि॒ये । प्रतीति॑ । ति॒ष्ठ॒ति॒ । अश्व᳚म् । अवेति॑ । घ्रा॒प॒य॒ति॒ । प्रा॒जा॒प॒त्य इति॑ प्राजा - प॒त्यः । वै । अश्वः॑ । प्रा॒जा॒प॒त्य इति॑ प्राजा - प॒त्यः । प्रा॒ण इति॑ प्र-अ॒नः । स्वात् । ए॒व । अ॒स्मै॒ । योनेः᳚ । प्रा॒णमिति॑ प्र - अ॒नम् ( ) । निरिति॑ । मि॒मी॒ते॒ । वीति॑ । वै । ए॒तस्य॑ । य॒ज्ञः । छि॒द्य॒ते॒ । यस्य॑ । पृ॒ष॒दा॒ज्यमिति॑ पृषत् - आ॒ज्यम् । स्कन्द॑ति । वै॒ष्ण॒व्या । ऋ॒चा । पुनः॑ । गृ॒ह्णा॒ति॒ । य॒ज्ञः । वै । विष्णुः॑ । य॒ज्ञेन॑ । ए॒व । य॒ज्ञम् । समिति॑ । त॒नो॒ति॒ ।  ।  25 ( 72) 

TS 3.2.7.1  
देव॑ । स॒वि॒तः॒ । ए॒तत् । ते॒ । प्रेति॑ । आ॒ह॒ । तत् । प्रेति॑ । च॒ । सु॒व । प्रेति॑ । च॒ । य॒ज॒ । बृह॒स्पतिः॑ । ब्र॒ह्मा । आयु॑ष्मत्याः । ऋ॒चः । मा । गा॒त॒ । त॒नू॒पादिति॑ तनू - पात् । साम्नः॑ । स॒त्याः । वः॒ । आ॒शिष॒ इत्या᳚ - शिषः॑ । स॒न्तु॒ । स॒त्याः । आकू॑तय॒ इत्या-कू॒त॒यः॒ । ऋ॒तम् । च॒ । स॒त्यम् । च॒ । व॒द॒त॒ । स्तु॒त । दे॒वस्य॑ । स॒वि॒तुः । प्र॒स॒व इति॑ प्र - स॒वे । स्तु॒तस्य॑ । स्तु॒तम् । अ॒सि॒ । ऊर्ज᳚म् । मह्य᳚म् । स्तु॒तम् । दु॒हा॒म् । एति॑ । मा॒ । स्तु॒तस्य॑ । स्तु॒तम् । ग॒म्या॒त् । श॒स्त्रस्य॑ । श॒स्त्रम् ।  26 ( 50) 

TS 3.2.7.2  
अ॒सि॒ । ऊर्ज᳚म् । मह्य᳚म् । श॒स्त्रम् । दु॒हा॒म् । एति॑ । मा॒ । श॒स्त्रस्य॑ । श॒स्त्रम् । ग॒म्या॒त् । इ॒न्द्रि॒याव॑न्त॒ इती᳚न्द्रि॒य - व॒न्तः॒ । व॒ना॒म॒हे॒ । धु॒क्षी॒महि॑ । प्र॒जामिति॑ प्र - जाम् । इष᳚म् ।  । सा । मे॒ । स॒त्या । आ॒शीरित्या᳚ - शीः । दे॒वेषु॑ । भू॒या॒त् । ब्र॒ह्म॒व॒र्च॒समिति॑ ब्रह्म - व॒र्च॒सम् । मा॒ । एति॑ । ग॒म्या॒त् ।  । य॒ज्ञः । ब॒भू॒व॒ । सः । एति॑ । ब॒भू॒व॒ । सः । प्रेति॑ । ज॒ज्ञे॒ । सः । वा॒वृ॒धे॒ ।  । सः । दे॒वाना᳚म् । अधि॑पति॒रित्यधि॑ - प॒तिः॒ । ब॒भू॒व॒ । सः । अ॒स्मान् । अधि॑पती॒नित्यधि॑ - प॒ती॒न् । क॒रो॒तु॒ । व॒यम् । स्या॒म॒ । पत॑यः । र॒यी॒णाम् ।  । य॒ज्ञः । वा॒ । वै ।  27 ( 50) 

TS 3.2.7.3  
य॒ज्ञप॑ति॒मिति॑ य॒ज्ञ - प॒ति॒म् । दु॒हे । य॒ज्ञप॑ति॒रिति॑ य॒ज्ञ-प॒तिः॒ । वा॒ । य॒ज्ञम् । दु॒हे॒ । सः । यः । स्तु॒त॒श॒स्त्रयो॒रिति॑ स्तुत - श॒स्त्रयोः᳚ । दोह᳚म् । अवि॑द्वान् । यज॑ते । तम् । य॒ज्ञः । दु॒हे॒ । सः । इ॒ष्ट्वा । पापी॑यान् । भ॒व॒ति॒ । यः । ए॒न॒योः॒ । दोह᳚म् । वि॒द्वान् । यज॑ते । सः । य॒ज्ञम् । दु॒हे॒ । सः । इ॒ष्ट्वा । वसी॑यान् । भ॒व॒ति॒ । स्तु॒तस्य॑ । स्तु॒तम् । अ॒सि॒ । ऊर्ज᳚म् । मह्य᳚म् । स्तु॒तम् । दु॒हा॒म् । एति॑ । मा॒ । स्तु॒तस्य॑ । स्तु॒तम् । ग॒म्या॒त् । श॒स्त्रस्य॑ । श॒स्त्रम् । अ॒सि॒ । ऊर्ज᳚म् । मह्य᳚म् । श॒स्त्रम् । दु॒हा॒म् ( ) । एति॑ । मा॒ । श॒स्त्रस्य॑ । श॒स्त्रम् । ग॒म्या॒त् । इति॑ । आ॒ह॒ । ए॒षः । वै । स्तु॒त॒श॒स्त्रयो॒रिति॑ स्तुत - श॒स्त्रयोः᳚ । दोहः॑ । तम् । यः । ए॒वम् । वि॒द्वान् । यज॑ते । दु॒हे । ए॒व । य॒ज्ञम् । इ॒ष्ट्वा । वसी॑यान् । भ॒व॒ति॒ ।  ।  28 ( 72) 

TS 3.2.8.1  
श्ये॒नाय॑ । पत्व॑ने । स्वाहा᳚ । वट् । स्व॒यम॑भिगूर्ता॒येति॑ स्व॒यं - अ॒भि॒गू॒र्ता॒य॒ । नमः॑ । वि॒ष्टं॒भायेति॑ वि - स्तं॒भाय॑ । धर्म॑णे । स्वाहा᳚ । वट् । स्व॒यम॑भिगूर्ता॒येति॑ स्व॒यं - अ॒भि॒गू॒र्ता॒य॒ । नमः॑ । प॒रि॒धय॒ इति॑ परि - धये᳚ । ज॒न॒प्रथ॑ना॒येति॑ जन - प्रथ॑नाय । स्वाहा᳚ । वट् । स्व॒यम॑भिगूर्ता॒येति॑ स्व॒यं - अ॒भि॒गू॒र्ता॒य॒ । नमः॑ । ऊ॒र्जे । होत्रा॑णाम् । स्वाहा᳚ । वट् । स्व॒यम॑भिगूर्ता॒येति॑ स्व॒यं - अ॒भि॒गू॒र्ता॒य॒ । नमः॑ । पय॑से । होत्रा॑णाम् । स्वाहा᳚ । वट् । स्व॒यम॑भिगूर्ता॒येति॑ स्व॒यं - अ॒भि॒गू॒र्ता॒य॒ । नमः॑ । प्र॒जाप॑तय॒ इति॑ प्र॒जा-प॒त॒ये॒ । मन॑वे । स्वाहा᳚ । वट् । स्व॒यम॑भिगूर्ता॒येति॑ स्व॒यं - अ॒भि॒गू॒र्ता॒य॒ । नमः॑ । ऋ॒तम् । ऋ॒त॒पा॒ इत्यृ॑त - पाः॒ । सु॒व॒र्वा॒डिति॑ सुवः - वा॒ट् । स्वाहा᳚ । वट् । स्व॒यम॑भिगूर्ता॒येति॑ स्व॒यं - अ॒भि॒गू॒र्ता॒य॒ । नमः॑ । तृं॒पन्ता᳚म् । होत्राः᳚ । मधोः᳚ । घृ॒तस्य॑ । य॒ज्ञप॑ति॒मिति॑ य॒ज्ञ - प॒ति॒म् । ऋष॑यः । एन॑सा ।  29 ( 50) 

TS 3.2.8.2  
आ॒हुः॒ ।  । प्र॒जा इति॑ प्र - जाः । निर्भ॑क्ता॒ इति॒ निः - भ॒क्ताः॒ । अ॒नु॒त॒प्यमा॑ना॒ इत्य॑नु-त॒प्यमा॑नाः । म॒ध॒व्यौ᳚ । स्तो॒कौ । अपेति॑ । तौ । र॒रा॒ध॒ ।  । समिति॑ । नः॒ । ताभ्या᳚म् । सृ॒ज॒तु॒ । वि॒श्वक॒र्मेति॑ वि॒श्व - क॒र्मा॒ । घो॒राः । ऋष॑यः । नमः॑ । अ॒स्तु॒ । ए॒भ्यः॒ ।  । चक्षु॑षः । ए॒षा॒म् । मन॑सः । च॒ । स॒न्धाविति॑ सं - धौ । बृह॒स्पत॑ये । महि॑ । सत् । द्यु॒मदिति॑ द्यु - मत् । नमः॑ ।  । नमः॑ । वि॒श्वक॑र्मण॒ इति॑ वि॒श्व - क॒र्म॒णे॒ । सः । उ॒ । पा॒तु॒ । अ॒स्मान् । अ॒न॒न्यान् । सो॒म॒पानिति॑ सोम - पान् । मन्य॑मानः ।  । प्रा॒णस्येति॑ प्र - अ॒नस्य॑ । वि॒द्वान् । स॒म॒र इति॑ सं-अ॒रे । न । धीरः॑ । एनः॑ । च॒कृ॒वान् । महि॑ । ब॒द्धः । ए॒षा॒म् ।  । तम् । वि॒श्व॒क॒र्म॒न्निति॑ विश्व - क॒र्म॒न्न् ।  30 ( 50) 

TS 3.2.8.3  
प्रेति॑ । मु॒ञ्च॒ । स्व॒स्तये᳚ । ये । भ॒क्षय॑न्तः । न । वसू॑नि । आ॒नृ॒हुः ।  । यान् । अ॒ग्नयः॑ । अ॒न्वत॑प्य॒न्तेत्य॑नु - अत॑प्यन्त । धिष्णि॑याः । इ॒यम् । तेषा᳚म् । अ॒व॒या । दुरि॑ष्ट्या॒ इति॒ दुः - इ॒ष्ट्यै॒ । स्वि॑ष्टि॒मिति॒ सु - इ॒ष्टि॒म् । नः॒ । ताम् । कृ॒णो॒तु॒ । वि॒श्वक॒र्मेति॑ वि॒श्व - क॒र्मा॒ ।  । नमः॑ । पि॒तृभ्य॒ इति॑ पि॒तृ - भ्यः॒ । अ॒भीति॑ । ये । नः॒ । अख्यन्न्॑ । य॒ज्ञ॒कृत॒ इति॑ यज्ञ - कृतः॑ । य॒ज्ञका॑मा॒ इति॑ य॒ज्ञ - का॒माः॒ । सु॒दे॒वा इति॑ सु - दे॒वाः । अ॒का॒माः । वः॒ । दक्षि॑णाम् । न । नी॒नि॒म॒ । मा । नः॒ । तस्मा᳚त् । एन॑सः । पा॒प॒यि॒ष्ट॒ ।  । याव॑न्तः । वै । स॒द॒स्याः᳚ । ते । सर्वे᳚ । द॒क्षि॒ण्याः᳚ । तेभ्यः॑ । यः । दक्षि॑णाम् । न ।  31 ( 50) 

TS 3.2.8.4  
नये᳚त् । एति॑ । ए॒भ्यः॒ । वृ॒श्च्ये॒त॒ । यत् । वै॒श्व॒क॒र्म॒णानीति॑ वैश्व - क॒र्म॒णानि॑ । जु॒होति॑ । स॒द॒स्यान्॑ । ए॒व । तत् । प्री॒णा॒ति॒ । अ॒स्मे इति॑ । दे॒वा॒सः॒ । वपु॑षे । चि॒कि॒थ्स॒त॒ । यम् । आ॒शिरा᳚ । दंप॑ती॒ इति॑ । वा॒मम् । अ॒श्नु॒तः ।  । पुमान्॑ । पु॒त्रः । जा॒य॒ते॒ । वि॒न्दते᳚ । वसु॑ । अथ॑ । विश्वे᳚ । अ॒र॒पाः । ए॒ध॒ते॒ । गृ॒हः ।  । आ॒शी॒र्दा॒येत्या॑शीः - दा॒या । दंप॑ती॒ इति॑ । वा॒मम् । अ॒श्नु॒ता॒म् । अरि॑ष्टः । रायः॑ । स॒च॒ता॒म् । समो॑क॒सेति॒ सं - ओ॒क॒सा॒ ।  । यः । एति॑ । असि॑चत् । सन्दु॑ग्ध॒मिति॒ सं - दु॒ग्ध॒म् । कुं॒भ्या । स॒ह । इ॒ष्टेन॑ । यामन्न्॑ । अम॑तिम् । ज॒हा॒तु॒ । सः ।  । स॒र्पि॒र्ग्री॒वीति॑ सर्पिः - ग्री॒वी ।  32 ( 50) 

TS 3.2.8.5  
पीव॑री । अ॒स्य॒ । जा॒या । पीवा॑नः । पु॒त्राः । अकृ॑शासः । अ॒स्य॒ ।  । स॒हजा॑नि॒रिति॑ स॒ह - जा॒निः॒ । यः । सु॒म॒ख॒स्यमा॑न॒ इति॑ सु - म॒ख॒स्यमा॑नः । इन्द्रा॑य । आ॒शिर᳚म् । स॒ह । कुं॒भ्या । अदा᳚त् ।  । आ॒शीरित्या᳚ - शीः । मे॒ । ऊर्ज᳚म् । उ॒त । सु॒प्र॒जा॒स्त्वमिति॑ सुप्रजाः - त्वम् । इष᳚म् । द॒धा॒तु॒ । द्रवि॑णम् । सव॑र्चस॒मिति॒ स - व॒र्च॒स॒म् ।  । स॒ञ्जय॒न्निति ॑ सं - जयन्न्॑ । क्षेत्रा॑णि । सह॑सा । अ॒हम् । इ॒न्द्र॒ । कृ॒ण्वा॒नः । अ॒न्यान् । अध॑रान् । स॒पत्नान्॑ ।  । भू॒तम् । अ॒सि॒ । भू॒ते । मा॒ । धाः॒ । मुख᳚म् । अ॒सि॒ । मुख᳚म् । भू॒या॒स॒म् । द्यावा॑पृथि॒वीभ्या॒मिति॒ द्यावा᳚ - पृ॒थि॒वीभ्या᳚म् । त्वा॒ । परीति॑ । गृ॒ह्णा॒मि॒ । विश्वे᳚ । त्वा॒ । दे॒वाः । वै॒श्वा॒न॒राः ।  33 ( 50) 

TS 3.2.8.6  
प्रेति॑ । च्या॒व॒य॒न्तु॒ । दि॒वि । दे॒वान् । दृꣳ॒॒ह॒ । अ॒न्तरि॑क्षे । वयाꣳ॑सि । पृ॒थि॒व्याम् । पार्थि॑वान् । ध्रु॒वम् । ध्रु॒वेण॑ । ह॒विषा᳚ । अवेति॑ । सोम᳚म् । न॒या॒म॒सि॒ ।  । यथा᳚ । नः॒ । सर्व᳚म् । इत् । जग॑त् । अ॒य॒क्ष्मम् । सु॒मना॒ इति॑ सु - मनाः᳚ । अस॑त् ।  । यथा᳚ । नः॒ । इन्द्रः॑ । इत् । विशः॑ । केव॑लीः । सर्वाः᳚ । सम॑नस॒ इति॒ स - म॒न॒सः॒ । कर॑त् ।  । यथा᳚ । नः॒ । सर्वाः᳚ । इत् । दिशः॑ । अ॒स्माक᳚म् । केव॑लीः । असन्न्॑ ।  ।  34 ( 40) 

TS 3.2.9.1  
यत् । वै । होता᳚ । अ॒द्ध्व॒र्युम् । अ॒भ्या॒ह्वय॑त॒ इत्य॑भि - आ॒ह्वय॑ते । वज्र᳚म् । ए॒न॒म् । अ॒भि । प्रेति॑ । व॒र्त॒य॒ति॒ । उक्थ॑शा॒ इत्युक्थ॑-शाः॒ । इति॑ । आ॒ह॒ । प्रा॒त॒स्स॒व॒नमिति॑ प्रातः - स॒व॒नम् । प्र॒ति॒गीर्येति॑ प्रति - गीर्य॑ । त्रीणि॑ । ए॒तानि॑ । अ॒क्षरा॑णि । त्रि॒पदेति॑ त्रि - पदा᳚ । गा॒य॒त्री । गा॒य॒त्रम् । प्रा॒त॒स्स॒व॒नमिति॑ प्रातः - स॒व॒नम् । गा॒य॒त्रि॒या । ए॒व । प्रा॒त॒स्स॒व॒न इति॑ प्रातः - स॒व॒ने । वज्र᳚म् । अ॒न्तः । ध॒त्ते॒ । उ॒क्थम् । वा॒चि । इति॑ । आ॒ह॒ । माद्ध्य॑न्दिनम् । सव॑नम् । प्र॒ति॒गीर्येति॑ प्रति - गीर्य॑ । च॒त्वारि॑ । ए॒तानि॑ । अ॒क्षरा॑णि । चतु॑ष्प॒देति॒ चतुः॑ - प॒दा॒ । त्रि॒ष्टुप् । त्रैष्टु॑भम् । माद्ध्य॑न्दिनम् । सव॑नम् । त्रि॒ष्टुभा᳚ । ए॒व । माद्ध्य॑न्दिने । सव॑ने । वज्र᳚म् । अ॒न्तः । ध॒त्ते॒ ।  35 ( 50) 

TS 3.2.9.2  
उ॒क्थम् । वा॒चि । इन्द्रा॑य । इति॑ । आ॒ह॒ । तृ॒ती॒य॒स॒व॒नमिति॑ तृतीय -स॒व॒नम् । प्र॒ति॒गीर्येति॑ प्रति - गीर्य॑ । स॒प्त । ए॒तानि॑ । अ॒क्षरा॑णि । स॒प्तप॒देति॑ स॒प्त - प॒दा॒ । शक्व॑री । शा॒क्व॒रः । वज्रः॑ । वज्रे॑ण । ए॒व । तृ॒ती॒य॒स॒व॒न इति॑ तृतीय - स॒व॒ने । वज्र᳚म् । अ॒न्तः । ध॒त्ते॒ । ब्र॒ह्म॒वा॒दिन॒ इति॑ ब्रह्म - वा॒दिनः॑ । व॒द॒न्ति॒ । सः । तु । वै । अ॒ध्व॒र्युः । स्या॒त् । यः । य॒था॒स॒व॒नमिति॑ यथा - स॒व॒नम् । प्र॒ति॒ग॒र इति॑ प्रति - ग॒रे । छन्दाꣳ॑सि । सं॒पा॒दये॒दिति॑ सं - पा॒दये᳚त् । तेजः॑ । प्रा॒त॒स्स॒व॒न इति॑ प्रातः - स॒व॒ने । आ॒त्मन्न् । दधी॑त । इ॒न्द्रि॒यम् । माध्य॑न्दिने । सव॑ने । प॒शून् । तृ॒ती॒य॒स॒व॒न इति॑ तृतीय - स॒व॒ने । इति॑ । उक्थ॑शा॒ इत्युक्थ॑ - शाः॒ । इति॑ । आ॒ह॒ । प्रा॒त॒स्स॒व॒नमिति॑ प्रातः - स॒व॒नम् । प्र॒ति॒गीर्येति॑ प्रति - गीर्य॑ । त्रीणि॑ । ए॒तानि॑ । अ॒क्षरा॑णि ।  36 ( 50) 

TS 3.2.9.3  
त्रि॒पदेति॑ त्रि - पदा᳚ । गा॒य॒त्री । गा॒य॒त्रम् । प्रा॒त॒स्स॒व॒नमिति॑ प्रातः - स॒व॒नम् । प्रा॒त॒स्स॒व॒न इति॑ प्रातः - स॒व॒ने । ए॒व । प्र॒ति॒ग॒र इति॑ प्रति - ग॒रे । छन्दाꣳ॑सि । समिति॑ । पा॒द॒य॒ति॒ । अथो॒ इति॑ । तेजः॑ । वै । गा॒य॒त्री । तेजः॑ । प्रा॒त॒स्स॒व॒नमिति॑ प्रातः - स॒व॒नम् । तेजः॑ । ए॒व । प्रा॒त॒स्स॒व॒न इति॑ प्रातः - स॒व॒ने । आ॒त्मन्न् । ध॒त्ते॒ । उ॒क्थम् । वा॒चि । इति॑ । आ॒ह॒ । माद्ध्य॑न्दिनम् । सव॑नम् । प्र॒ति॒गीर्येति॑ प्रति - गीर्य॑ । च॒त्वारि॑ । ए॒तानि॑ । अ॒क्षरा॑णि । चतु॑ष्प॒देति॒ चतुः॑ - प॒दा॒ । त्रि॒ष्टुप् । त्रैष्टु॑भम् । माद्ध्य॑न्दिनम् । सव॑नम् । माद्ध्य॑न्दिने । ए॒व । सव॑ने । प्र॒ति॒ग॒र इति॑ प्रति - ग॒रे । छन्दाꣳ॑सि । समिति॑ । पा॒द॒य॒ति॒ । अथो॒ इति॑ । इ॒न्द्रि॒यम् । वै । त्रि॒ष्टुक् । इ॒न्द्रि॒यम् । माद्ध्य॑न्दिनम् । सव॑नम् ।  37 ( 50) 

TS 3.2.9.4  
इ॒न्द्रि॒यम् । ए॒व । माद्ध्य॑न्दिने । सव॑ने । आ॒त्मन्न् । ध॒त्ते॒ । उ॒क्थम् । वा॒चि । इन्द्रा॑य । इति॑ । आ॒ह॒ । तृ॒ती॒य॒स॒व॒नमिति॑ तृतीय - स॒व॒नम् । प्र॒ति॒गीर्येति॑ प्रति - गीर्य॑ । स॒प्त । ए॒तानि॑ । अ॒क्षरा॑णि । स॒प्तप॒देति॑ स॒प्त - प॒दा॒ । शक्व॑री । शा॒क्व॒राः । प॒शवः॑ । जाग॑तम् । तृ॒ती॒य॒स॒व॒नमिति॑ तृतीय - स॒व॒नम् । तृ॒ती॒य॒स॒व॒न इति॑ तृतीय - स॒व॒ने । ए॒व । प्र॒ति॒ग॒र इति॑ प्रति - ग॒रे । छन्दाꣳ॑सि । समिति॑ । पा॒द॒य॒ति॒ । अथो॒ इति॑ । प॒शवः॑ । वै । जग॑ती । प॒शवः॑ । तृ॒ती॒य॒स॒व॒नमिति॑ तृतीय - स॒व॒नम् । प॒शून् । ए॒व । तृ॒ती॒य॒स॒व॒न इति॑ तृतीय - स॒व॒ने । आ॒त्मन्न् । ध॒त्ते॒ । यत् । वै । होता᳚ । अ॒द्ध्व॒र्युम् । अ॒भ्या॒ह्वय॑त॒ इत्य॑भि - आ॒ह्वय॑ते । आ॒व्य᳚म् । अ॒स्मि॒न्न् । द॒धा॒ति॒ । तत् । यत् । न ।  38 ( 50) 

TS 3.2.9.5  
अ॒प॒हनी॒तेत्यप॑ - हनी॑त । पु॒रा । अ॒स्य॒ । सं॒ॅव॒थ्स॒रादिति॑ सं - व॒थ्स॒रात् । गृ॒हे । एति॑ । वे॒वी॒र॒न्न् । शोꣳसा᳚ । मोदः॑ । इ॒व॒ । इति॑ । प्र॒त्याह्व॑यत॒ इति॑ प्रति - आह्व॑यते । तेन॑ । ए॒व । तत् । अपेति॑ । ह॒ते॒ । यथा᳚ । वै । आय॑ता॒मित्या - य॒ता॒म् । प्र॒तीक्ष॑त॒ इति॑ प्रति - ईक्ष॑ते । ए॒वम् । अ॒द्ध्व॒र्युः । प्र॒ति॒ग॒रमिति॑ प्रति - ग॒रम् । प्रतीति॑ । ई॒क्ष॒ते॒ । यत् । अ॒भि॒प्र॒ति॒गृ॒णी॒यादित्य॑भि - प्र॒ति॒गृ॒णी॒यात् । यथा᳚ । आय॑त॒येत्या - य॒त॒या॒ । स॒मृ॒च्छत॒ इति॑ सं - ऋ॒च्छते᳚ । ता॒दृक् । ए॒व । तत् । यत् । अ॒र्द्ध॒र्चादित्य॑र्द्ध-ऋ॒चात् । लुप्ये॑त । यथा᳚ । धाव॑द्भ्य॒ इति॒ धाव॑त् - भ्यः॒ । हीय॑ते । ता॒दृक् । ए॒व । तत् । प्र॒बाहु॒गिति॑ प्र - बाहु॑क् । वै । ऋ॒त्विजा᳚म् । उ॒द्गी॒था इत्यु॑त्-गी॒थाः । उ॒द्गी॒थ इत्यु॑त् - गी॒थः । ए॒व । उ॒द्गा॒तृ॒णामित्यु॑त्-गा॒तृ॒णाम् ।  39 ( 50) 

TS 3.2.9.6  
ऋ॒चः । प्र॒ण॒व इति॑ प्र - न॒वः । उ॒क्थ॒शꣳ॒॒सिना॒मित्यु॑क्थ - शꣳ॒॒सिना᳚म् । प्र॒ति॒ग॒र इति॑ प्रति - ग॒रः । अ॒द्ध्व॒र्यू॒णाम् । यः । ए॒वम् । वि॒द्वान् । प्र॒ति॒गृ॒णातीति॑ प्रति-गृ॒णाति॑ । अ॒न्ना॒द इत्य॑न्न - अ॒दः । ए॒व । भ॒व॒ति॒ । एति॑ । अ॒स्य॒ । प्र॒जाया॒मिति॑ प्र - जाया᳚म् । वा॒जी । जा॒य॒ते॒ । इ॒यम् । वै । होता᳚ । अ॒सौ । अ॒द्ध्व॒र्युः । यत् । आसी॑नः । शꣳस॑ति । अ॒स्याः । ए॒व । तत् । होता᳚ । न । ए॒ति॒ । आस्ते᳚ । इ॒व॒ । हि । इ॒यम् । अथो॒ इति॑ । इ॒माम् । ए॒व । तेन॑ । यज॑मानः । दु॒हे॒ । यत् । तिष्ठन्न्॑ । प्र॒ति॒गृ॒णातीति॑ प्रति - गृ॒णाति॑ । अ॒मुष्याः᳚ । ए॒व । तत् । अ॒द्ध्व॒र्युः । न । ए॒ति॒ ।  40 ( 50) 

TS 3.2.9.7  
तिष्ठ॑ति । इ॒व॒ । हि । अ॒सौ । अथो॒ इति॑ । अ॒मूम् । ए॒व । तेन॑ । यज॑मानः । दु॒हे॒ । यत् । आसी॑नः । शꣳस॑ति । तस्मा᳚त् । इ॒तः प्र॑दान॒मिती॒तः - प्र॒दा॒न॒म् । दे॒वाः । उपेति॑ । जी॒व॒न्ति॒ । यत् । तिष्ठन्न्॑ । प्र॒ति॒गृ॒णातीति॑ प्रति - गृ॒णाति॑ । तस्मा᳚त् । अ॒मुतः॑ प्रदान॒मित्य॒मुतः॑ - प्र॒दा॒न॒म् । म॒नु॒ष्याः᳚ । उपेति॑ । जी॒व॒न्ति॒ । यत् । प्राङ् । आसी॑नः । शꣳस॑ति । प्र॒त्यङ् । तिष्ठन्न्॑ । प्र॒ति॒गृ॒णातीति॑ प्रति - गृ॒णाति॑ । तस्मा᳚त् । प्रा॒चीन᳚म् । रेतः॑ । धी॒य॒ते॒ । प्र॒तीचीः᳚ । प्र॒जा इति॑ प्र - जाः । जा॒य॒न्ते॒ । यत् । वै । होता᳚ । अ॒द्ध्व॒र्युम् । अ॒भ्या॒ह्वय॑त॒ इत्य॑भि - आ॒ह्वय॑ते । वज्र᳚म् । ए॒न॒म् । अ॒भि । प्रेति॑ । व॒र्त॒य॒ति॒ ( ) । पराङ्॑ । एति॑ । व॒र्त॒ते॒ । वज्र᳚म् । ए॒व । तत् । नीति॑ । क॒रो॒ति॒ ।  ।  41 ( 58) 

TS 3.2.10.1  
उ॒प॒या॒मगृ॑हीत॒ इत्यु॑पया॒म - गृ॒ही॒तः॒ । अ॒सि॒ । वा॒क्ष॒सदिति॑ वाक्ष - सत् । अ॒सि॒ । वा॒क्पाभ्या॒मिति॑ वाक् - पाभ्या᳚म् । त्वा॒ । क्र॒तु॒पाभ्या॒मिति॑ क्रतु - पाभ्या᳚म् । अ॒स्य । य॒ज्ञस्य॑ । ध्रु॒वस्य॑ । अद्ध्य॑क्षाभ्या॒मित्यधि॑ - अ॒क्षा॒भ्या॒म् । गृ॒ह्णा॒मि॒ । उ॒प॒या॒मगृ॑हीत॒ इत्यु॑पया॒म - गृ॒ही॒तः॒ । अ॒सि॒ । ऋ॒त॒सदित्यृ॑त - सत् । अ॒सि॒ । च॒क्षु॒ष्पाभ्या॒मिति॑ चक्षुः - पाभ्या᳚म् । त्वा॒ । क्र॒तु॒पाभ्या॒मिति॑ क्रतु - पाभ्या᳚म् । अ॒स्य । य॒ज्ञस्य॑ । ध्रु॒वस्य॑ । अद्ध्य॑क्षाभ्या॒मित्यधि॑ - अ॒क्षा॒भ्या॒म् । गृ॒ह्णा॒मि॒ । उ॒प॒या॒मगृ॑हीत॒ इत्यु॑पया॒म - गृ॒ही॒तः॒ । अ॒सि॒ । श्रु॒त॒सदिति॑ श्रुत - सत् । अ॒सि॒ । श्रो॒त्र॒पाभ्या॒मिति॑ श्रोत्र - पाभ्या᳚म् । त्वा॒ । क्र॒तु॒पाभ्या॒मिति॑ क्रतु - पाभ्या᳚म् । अ॒स्य । य॒ज्ञस्य॑ । ध्रु॒वस्य॑ । अद्ध्य॑क्षाभ्या॒मित्यधि॑ - अ॒क्षा॒भ्या॒म् । गृ॒ह्णा॒मि॒ । दे॒वेभ्यः॑ । त्वा॒ । वि॒श्वदे॑वेभ्य॒ इति॑ वि॒श्व-दे॒वे॒भ्यः॒ । त्वा॒ । विश्वे᳚भ्यः । त्वा॒ । दे॒वेभ्यः॑ । विष्णो᳚ । उ॒रु॒क्र॒मेत्यु॑रु - क्र॒म॒ । ए॒षः । ते॒ । सोमः॑ । तम् । र॒क्ष॒स्व॒ ।  42 ( 50) 

TS 3.2.10.2  
तम् । ते॒ । दु॒श्चक्षा॒ इति॑ दुः - चक्षाः᳚ । मा । अवेति॑ । ख्य॒त् । मयि॑ । वसुः॑ । पु॒रो॒वसु॒रिति॑ पुरः - वसुः॑ । वा॒क्पा इति॑ वाक् - पाः । वाच᳚म् । मे॒ । पा॒हि॒ । मयि॑ । वसुः॑ । वि॒दद्व॑सु॒रिति॑ वि॒दत् - व॒सुः॒ । च॒क्षु॒ष्पा इति॑ चक्षुः - पाः । चक्षुः॑ । मे॒ । पा॒हि॒ । मयि॑ । वसुः॑ । सं॒ॅयद् व॑सु॒रिति॑ सं॒ॅयत् - व॒सुः॒ । श्रो॒त्र॒पा इति॑ श्रोत्र-पाः । श्रोत्र᳚म् । मे॒ । पा॒हि॒ । भूः । अ॒सि॒ । श्रेष्ठः॑ । र॒श्मी॒नाम् । प्रा॒ण॒पा इति॑ प्राण - पाः । प्रा॒णमिति॑ प्र- अ॒नम् । मे॒ । पा॒हि॒ । धूः । अ॒सि॒ । श्रेष्ठः॑ । र॒श्मी॒नाम् । अ॒पा॒न॒पा इत्य॑पान - पाः । अ॒पा॒नमित्य॑प - अ॒नम् । मे॒ । पा॒हि॒ । यः । नः॒ । इ॒न्द्र॒वा॒यू॒ इती᳚न्द्र - वा॒यू॒ । मि॒त्रा॒व॒रु॒णा॒विति॑ मित्रा - व॒रु॒णौ॒ । अ॒श्वि॒नौ॒ । अ॒भि॒दास॒तीत्य॑भि - दास॑ति । भ्रातृ॑व्यः ( ) । उ॒त्पिपी॑त॒ इत्यु॑त् - पिपी॑ते । शु॒भः॒ । प॒ती॒ इति॑ । इ॒दम् । अ॒हम् । तम् । अध॑रम् । पा॒द॒या॒मि॒ । यथा᳚ । इ॒न्द्र॒ । अ॒हम् । उ॒त्त॒म इत्यु॑त् - त॒मः । चे॒तया॑नि ।  ।  43 ( 63) 

TS 3.2.11.1  
प्रेति॑ । सः । अ॒ग्ने॒ । तव॑ । ऊ॒तिभि॒रित्यू॒ति - भिः॒ । सु॒वीरा॑भि॒रिति॑ सु - वीरा॑भिः । त॒र॒ति॒ । वाज॑कर्मभि॒रिति॒ वाज॑कर्म - भिः॒ ।  । यस्य॑ । त्वम् । स॒ख्यम् । आवि॑थ ।  । प्रेति॑ । होत्रे᳚ । पू॒र्व्यम् । वचः॑ । अ॒ग्नये᳚ । भ॒र॒त॒ । बृ॒हत् ।  । वि॒पामिति॑ वि - पाम् । ज्योतीꣳ॑षि । बिभ्र॑ते । न । वे॒धसे᳚ ।  । अग्ने᳚ । त्री । ते॒ । वाजि॑ना । त्री । स॒धस्थेति॑ स॒ध - स्था॒ । ति॒स्रः । ते॒ । जि॒ह्वाः । ऋ॒त॒जा॒तेत्यृ॑त - जा॒त॒ । पू॒र्वीः ।  । ति॒स्रः । उ॒ । ते॒ । त॒नुवः॑ । दे॒ववा॑ता॒ इति॑ दे॒व - वा॒ताः॒ । ताभिः॑ । नः॒ । पा॒हि॒ । गिरः॑ । अप्र॑युच्छ॒न्नित्यप्र॑ - यु॒च्छ॒न्न् ।  । समिति॑ । वा॒म् । कर्म॑णा । समिति॑ । इ॒षा ।  44 ( 50) 

TS 3.2.11.2  
हि॒नो॒मि॒ । इन्द्रा॑विष्णू॒ इतीन्द्रा᳚ - वि॒ष्णू॒ । अप॑सः । पा॒रे । अ॒स्य ।  । जु॒षेथा᳚म् । य॒ज्ञम् । द्रवि॑णम् । च॒ । ध॒त्त॒म् । अरि॑ष्टैः । नः॒ । प॒थिभि॒रिति॑ प॒थि-भिः॒ । पा॒रय॑न्ता ।  । उ॒भा । जि॒ग्य॒थुः॒ । न । परेति॑ । ज॒ये॒थे॒ इति॑ । न । परेति॑ । जि॒ग्ये॒ । क॒त॒रः । च॒न । ए॒नोः॒ ।  । इन्द्रः॑ । च॒ । वि॒ष्णो॒ इति॑ । यत् । अप॑स्पृधेथाम् । त्रे॒धा । स॒हस्र᳚म् । वीति॑ । तत् । ऐ॒र॒ये॒था॒म् ।  । त्रीणि॑ । आयूꣳ॑षि । तव॑ । जा॒त॒वे॒द॒ इति॑ जात - वे॒दः॒ । ति॒स्रः । आ॒जानी॒रित्या᳚ - जानीः᳚ । उ॒षसः॑ । ते॒ । अ॒ग्ने॒ । ताभिः॑ ।  । दे॒वाना᳚म् । अवः॑ । य॒क्षि॒ । वि॒द्वान् । अथ॑ ।  45 ( 50) 

TS 3.2.11.3  
भ॒व॒ । यज॑मानाय । शम् । योः ।  । अ॒ग्निः । त्रीणि॑ । त्रि॒धातू॒नीति॑ त्रि - धातू॑नि । एति॑ । क्षे॒ति॒ । वि॒दथा᳚ । क॒विः ।  । सः । त्रीन् । ए॒का॒द॒शान् । इ॒ह ।  । यक्ष॑त् । च॒ । पि॒प्रय॑त् । च॒ । नः॒ । विप्रः॑ । दू॒तः । परि॑ष्कृतः ।  । नभ॑न्ताम् । अ॒न्य॒के । स॒मे॒ ।  । इन्द्रा॑विष्णू॒ इतीन्द्रा᳚-वि॒ष्णू॒ । दृꣳ॒॒हि॒ताः । शम्ब॑रस्य । नव॑ । पुरः॑ । न॒व॒तिम् । च॒ । श्न॒थि॒ष्ट॒म् ।  । श॒तम् । व॒र्चिनः॑ । स॒हस्र᳚म् । च॒ । सा॒कम् । ह॒थः । अ॒प्र॒ति । असु॑रस्य । वी॒रान् ।  । उ॒त । मा॒ता । म॒हि॒षम् । अन्विति॑ । अ॒वे॒न॒त् । अ॒मी इति॑ । त्वा॒ ( ) । ज॒ह॒ति॒ । पु॒त्र॒ । दे॒वाः ।  । अथ॑ । अ॒ब्र॒वी॒त् । वृ॒त्रम् । इन्द्रः॑ । ह॒नि॒ष्यन्न् । सखे᳚ । वि॒ष्णो॒ इति॑ । वि॒त॒रमिति॑ वि - त॒रम् । वीति॑ । क्र॒म॒स्व॒ ।  ।  46 ( 63) 

3.3     तृतीयकाण्डे तृतीयः प्रश्नः - वैकृतविधीनामभिधानं
TS 3.3.1.1  
अग्ने᳚ । ते॒ज॒स्वि॒न्न् । ते॒ज॒स्वी । त्वम् । दे॒वेषु॑ । भू॒याः॒ । तेज॑स्वन्तम् । माम् । आयु॑ष्मन्तम् । वर्च॑स्वन्तम् । म॒नु॒ष्ये॑षु । कु॒रु॒ । दी॒क्षायै᳚ । च॒ । त्वा॒ । तप॑सः । च॒ । तेज॑से । जु॒हो॒मि॒ । ते॒जो॒विदिति॑ तेजः - वित् । अ॒सि॒ । तेजः॑ । मा॒ । मा । हा॒सी॒त् । मा । अ॒हम् । तेजः॑ । हा॒सि॒ष॒म् । मा । माम् । तेजः॑ । हा॒सी॒त् । इन्द्र॑ । ओ॒ज॒स्वि॒न्न् । ओ॒ज॒स्वी । त्वम् । दे॒वेषु॑ । भू॒याः॒ । ओज॑स्वन्तम् । माम् । आयु॑ष्मन्तम् । वर्च॑स्वन्तम् । म॒नु॒ष्ये॑षु । कु॒रु॒ । ब्रह्म॑णः । च॒ । त्वा॒ । क्ष॒त्रस्य॑ । च॒ ।  1 ( 50) 

TS 3.3.1.2  
ओज॑से । जु॒हो॒मि॒ । ओ॒जो॒विदित्यो॑जः - वित् । अ॒सि॒ । ओजः॑ । मा॒ । मा । हा॒सी॒त् । मा । अ॒हम् । ओजः॑ । हा॒सि॒ष॒म् । मा । माम् । ओजः॑ । हा॒सी॒त् । सूर्य॑ । भ्रा॒ज॒स्वि॒न्न् । भ्रा॒ज॒स्वी । त्वम् । दे॒वेषु॑ । भू॒याः॒ । भ्राज॑स्वन्तम् । माम् । आयु॑ष्मन्तम् । वर्च॑स्वन्तम् । म॒नु॒ष्ये॑षु । कु॒रु॒ । वा॒योः । च॒ । त्वा॒ । अ॒पाम् । च॒ । भ्राज॑से । जु॒हो॒मि॒ । सु॒व॒र्विदिति॑ सुवः - वित् । अ॒सि॒ । सुवः॑ । मा॒ । मा । हा॒सी॒त् । मा । अ॒हम् । सुवः॑ । हा॒सि॒ष॒म् । मा । माम् । सुवः॑ । हा॒सी॒त् । मयि॑ ( ) । मे॒धाम् । मयि॑ । प्र॒जामिति॑ प्र - जाम् । मयि॑ । अ॒ग्निः । तेजः॑ । द॒धा॒तु॒ । मयि॑ । मे॒धाम् । मयि॑ । प्र॒जामिति॑ प्र - जाम् । मयि॑ । इन्द्रः॑ । इ॒न्द्रि॒यम् । द॒धा॒तु॒ । मयि॑ । मे॒धाम् । मयि॑ । प्र॒जामिति॑ प्र - जाम् । मयि॑ । सूर्यः॑ । भ्राजः॑ । द॒धा॒तु॒ ।  ।  2 ( 73) 

TS 3.3.2.1  
वा॒युः । हि॒ङ्क॒र्तेति॑ हिं - क॒र्ता । अ॒ग्निः । प्र॒स्तो॒तेति॑ प्र - स्तो॒ता । प्र॒जाप॑ति॒रिति॑ प्र॒जा - प॒तिः॒ । साम॑ । बृह॒स्पतिः॑ । उ॒द्गा॒तेत्यु॑त् - गा॒ता । विश्वे᳚ । दे॒वाः । उ॒प॒गा॒तार॒ इत्यु॑प - गा॒तारः॑ । म॒रुतः॑ । प्र॒ति॒ह॒र्तार॒ इति॑ प्रति - ह॒र्तारः॑ । इन्द्रः॑ । नि॒धन॒मिति॑ नि - धन᳚म् । ते । दे॒वाः । प्रा॒ण॒भृत॒ इति॑ प्राण - भृतः॑ । प्रा॒णमिति॑ प्र - अ॒नम् । मयि॑ । द॒ध॒तु॒ । ए॒तत् । वै । सर्व᳚म् । अ॒द्ध्व॒र्युः । उ॒पा॒कु॒र्वन्नित्यु॑प - आ॒कु॒र्वन्न् । उ॒द्गा॒तृभ्य॒ इत्यु॑द्गा॒तृ - भ्यः॒ । उ॒पाक॑रो॒तीत्यु॑प - आक॑रोति । ते । दे॒वाः । प्रा॒ण॒भृत॒ इति॑ प्राण - भृतः॑ । प्रा॒णमिति॑ प्र-अ॒नम् । मयि॑ । द॒ध॒तु॒ । इति॑ । आ॒ह॒ । ए॒तत् । ए॒व । सर्व᳚म् । आ॒त्मन्न् । ध॒त्ते॒ । इडा᳚ । दे॒व॒हूरिति॑ देव - हूः । मनुः॑ । य॒ज्ञ॒नीरिति॑ यज्ञ - नीः । बृह॒स्पतिः॑ । उ॒क्था॒म॒दानीत्यु॑क्थ - म॒दानि॑ । शꣳ॒॒सि॒ष॒त् । विश्वे᳚ । दे॒वाः ।  3 ( 50) 

TS 3.3.2.2  
सू॒क्त॒वाच॒ इति॑ सूक्त - वाचः॑ । पृथि॑वि । मा॒तः॒ । मा । मा॒ । हिꣳ॒॒सीः॒ । मधु॑ । म॒नि॒ष्ये॒ । मधु॑ । ज॒नि॒ष्ये॒ । मधु॑ । व॒क्ष्या॒मि॒ । मधु॑ । व॒दि॒ष्या॒मि॒ । मधु॑मती॒मिति॒ मधु॑ - म॒ती॒म् । दे॒वेभ्यः॑ । वाच᳚म् । उ॒द्या॒स॒म् । शु॒श्रू॒षेण्या᳚म् । म॒नु॒ष्ये᳚भ्यः । तम् । मा॒ । दे॒वाः । अ॒व॒न्तु॒ । शो॒भायै᳚ । पि॒तरः॑ । अन्विति॑ । म॒द॒न्तु॒ ।  ।  4 ( 28) 

TS 3.3.3.1  
वस॑वः । त्वा॒ । प्रेति॑ । वृ॒ह॒न्तु॒ । गा॒य॒त्रेण॑ । छन्द॑सा । अ॒ग्नेः । प्रि॒यम् । पाथः॑ । उपेति॑ । इ॒हि॒ । रु॒द्राः । त्वा॒ । प्रेति॑ । वृ॒ह॒न्तु॒ । त्रैष्टु॑भेन । छन्द॑सा । इन्द्र॑स्य । प्रि॒यम् । पाथः॑ । उपेति॑ । इ॒हि॒ । आ॒दि॒त्याः । त्वा॒ । प्रेति॑ । वृ॒ह॒न्तु॒ । जाग॑तेन । छन्द॑सा । विश्वे॑षाम् । दे॒वाना᳚म् । प्रि॒यम् । पाथः॑ । उपेति॑ । इ॒हि॒ । मान्दा॑सु । ते॒ । शु॒क्र॒ । शु॒क्रम् । एति॑ । धू॒नो॒मि॒ । भ॒न्दना॑सु । कोत॑नासु । नूत॑नासु । रेशी॑षु । मेषी॑षु । वाशी॑षु । वि॒श्व॒भृथ्स्विति॑ विश्व॒भृत् - सु॒ । माद्ध्वी॑षु । क॒कु॒हासु॑ । शक्व॑रीषु ।  5 ( 50) 

TS 3.3.3.2  
शु॒क्रासु॑ । ते॒ । शु॒क्र॒ । शु॒क्रम् । एति॑ । धू॒नो॒मि॒ । शु॒क्रम् । ते॒ । शु॒क्रेण॑ । गृ॒ह्णा॒मि॒ । अह्नः॑ । रू॒पेण॑ । सूर्य॑स्य । र॒श्मिभि॒रिति॑ र॒श्मि-भिः॒ ।  । एति॑ । अ॒स्मि॒न्न् । उ॒ग्राः । अ॒चु॒च्य॒वुः॒ । दि॒वः । धाराः᳚ । अ॒स॒श्च॒त॒ ।  । क॒कु॒हम् । रू॒पम् । वृ॒ष॒भस्य॑ । रो॒च॒ते॒ । बृ॒हत् । सोमः॑ । सोम॑स्य । पु॒रो॒गा इति॑ पुरः - गाः । शु॒क्रः । शु॒क्रस्य॑ । पु॒रो॒गा इति॑ पुरः - गाः ।  । यत् । ते॒ । सो॒म॒ । अदा᳚भ्यम् । नाम॑ । जागृ॑वि । तस्मै᳚ । ते॒ । सो॒म॒ । सोमा॑य । स्वाहा᳚ । उ॒शिक् । त्वम् । दे॒व॒ । सो॒म॒ । गा॒य॒त्रेण॑ । छन्द॑सा । अ॒ग्नेः ।  6 ( 50) 

TS 3.3.3.3  
प्रि॒यम् । पाथः॑ । अपीति॑ । इ॒हि॒ । व॒शी । त्वम् । दे॒व॒ । सो॒म॒ । त्रैष्टु॑भेन । छन्द॑सा । इन्द्र॑स्य । प्रि॒यम् । पाथः॑ । अपीति॑ । इ॒हि॒ । अ॒स्मथ्स॒खेत्य॒स्मत् - स॒खा॒ । त्वम् । दे॒व॒ । सो॒म॒ । जाग॑तेन । छन्द॑सा । विश्वे॑षाम् । दे॒वाना᳚म् । प्रि॒यम् । पाथः॑ । अपीति॑ । इ॒हि॒ । एति॑ । नः॒ । प्रा॒ण इति॑ प्र - अ॒नः । ए॒तु॒ । प॒रा॒वत॒ इति॑ परा-वतः॑ । एति॑ । अ॒न्तरि॑क्षात् । दि॒वः । परि॑ ।  । आयुः॑ । पृ॒थि॒व्याः । अधीति॑ । अ॒मृत᳚म् । अ॒सि॒ । प्रा॒णायेति॑ प्र - अ॒नाय॑ । त्वा॒ ।  । इ॒न्द्रा॒ग्नी इती᳚न्द्र-अ॒ग्नी । मे॒ । वर्चः॑ । कृ॒णु॒ता॒म् । वर्चः॑ । सोमः॑ । बृह॒स्पतिः॑ ( ) ।  । वर्चः॑ । मे॒ । विश्वे᳚ । दे॒वाः । वर्चः॑ । मे॒ । ध॒त्त॒म् । अ॒श्वि॒ना॒ ।  । द॒ध॒न्वे । वा॒ । यत् । ई॒म् । अन्विति॑ । वोच॑त् । ब्रह्मा॑णि । वेः । उ॒ । तत् ।  । परीति॑ । विश्वा॑नि । काव्या᳚ । ने॒मिः । च॒क्रम् । इ॒व॒ । अ॒भ॒व॒त् ।  ।  7 ( 75) 

TS 3.3.4.1  
ए॒तत् । वै । अ॒पाम् । ना॒म॒धेय॒मिति॑ नाम - धेय᳚म् । गुह्य᳚म् । यत् । आ॒धा॒वा इत्या᳚ - धा॒वाः । मान्दा॑सु । ते॒ । शु॒क्र॒ । शु॒क्रम् । एति॑ । धू॒नो॒मि॒ । इति॑ । आ॒ह॒ । अ॒पाम् । ए॒व । ना॒म॒धेये॒नेति॑ नाम - धेये॑न । गुह्ये॑न । दि॒वः । वृष्टि᳚म् । अवेति॑ । रु॒न्धे॒ । शु॒क्रम् । ते॒ । शु॒क्रेण॑ । गृ॒ह्णा॒मि॒ । इति॑ । आ॒ह॒ । ए॒तत् । वै । अह्नः॑ । रू॒पम् । यत् । रात्रिः॑ । सूर्य॑स्य । र॒श्मयः॑ । वृष्ट्याः᳚ । ई॒श॒ते॒ । अह्नः॑ । ए॒व । रू॒पेण॑ । सूर्य॑स्य । र॒श्मिभि॒रिति॑ र॒श्मि - भिः॒ । दि॒वः । वृष्टि᳚म् । च्या॒व॒य॒ति॒ । एति॑ । अ॒स्मि॒न्न् । उ॒ग्राः ।  8 ( 50) 

TS 3.3.4.2  
अ॒चु॒च्य॒वुः॒ । इति॑ । आ॒ह॒ । य॒था॒य॒जुरिति॑ यथा-य॒जुः । ए॒व । ए॒तत् । क॒कु॒हम् । रू॒पम् । वृ॒ष॒भस्य॑ । रो॒च॒ते॒ । बृ॒हत् । इति॑ । आ॒ह॒ । ए॒तत् । वै । अ॒स्य॒ । क॒कु॒हम् । रू॒पम् । यत् । वृष्टिः॑ । रू॒पेण॑ । ए॒व । वृष्टि᳚म् । अवेति॑ । रु॒न्धे॒ । यत् । ते॒ । सो॒म॒ । अदा᳚भ्यम् । नाम॑ । जागृ॑वि । इति॑ । आ॒ह॒ । ए॒षः । ह॒ । वै । ह॒विषा᳚ । ह॒विः । य॒ज॒ति॒ । यः । अदा᳚भ्यम् । गृ॒ही॒त्वा । सोमा॑य । जु॒होति॑ । परेति॑ । वै । ए॒तस्य॑ । आयुः॑ । प्रा॒ण इति॑ प्र - अ॒नः । ए॒ति॒ ।  9 ( 50) 

TS 3.3.4.3  
यः । अꣳ॒॒शुम् । गृ॒ह्णाति॑ । एति॑ । नः॒ । प्रा॒ण इति॑ प्र - अ॒नः । ए॒तु॒ । प॒रा॒वत॒ इति॑ परा - वतः॑ । इति॑ । आ॒ह॒ । आयुः॑ । ए॒व । प्रा॒णमिति॑ प्र - अ॒नम् । आ॒त्मन्न् । ध॒त्ते॒ । अ॒मृत᳚म् । अ॒सि॒ । प्रा॒णायेति॑ प्र - अ॒नाय॑ । त्वा॒ । इति॑ । हिर॑ण्यम् । अ॒भि । वीति॑ । अ॒नि॒ति॒ । अ॒मृत᳚म् । वै । हिर॑ण्यम् । आयुः॑ । प्रा॒ण इति॑ प्र - अ॒नः । अ॒मृते॑न । ए॒व । आयुः॑ । आ॒त्मन्न् । ध॒त्ते॒ । श॒तमा॑न॒मिति॑ श॒त - मा॒न॒म् । भ॒व॒ति॒ । श॒तायु॒रिति॑ श॒त - आ॒युः॒ । पुरु॑षः । श॒तेन्द्रि॑य॒ इति॑ श॒त - इ॒न्द्रि॒यः॒ । आयु॑षि । ए॒व । इ॒न्द्रि॒ये । प्रतीति॑ । ति॒ष्ठ॒ति॒ । अ॒पः । उपेति॑ । स्पृ॒श॒ति॒ । भे॒ष॒जम् । वै । आपः॑ ( ) । भे॒ष॒जम् । ए॒व । कु॒रु॒ते॒ ।  ।  10 ( 53) 

TS 3.3.5.1  
वा॒युः । अ॒सि॒ । प्रा॒ण इति॑ प्र - अ॒नः । नाम॑ । स॒वि॒तुः । आधि॑पत्य॒ इत्याधि॑ - प॒त्ये॒ । अ॒पा॒नमित्य॑प - अ॒नम् । मे॒ । दाः॒ । चक्षुः॑ । अ॒सि॒ । श्रोत्र᳚म् । नाम॑ । धा॒तुः । आधि॑पत्य॒ इत्याधि॑-प॒त्ये॒ । आयुः॑ । मे॒ । दाः॒ । रू॒पम् । अ॒सि॒ । वर्णः॑ । नाम॑ । बृह॒स्पतेः᳚ । आधि॑पत्य॒ इत्याधि॑ - प॒त्ये॒ । प्र॒जामिति॑ प्र-जाम् । मे॒ । दाः॒ । ऋ॒तम् । अ॒सि॒ । स॒त्यम् । नाम॑ । इन्द्र॑स्य । आधि॑पत्य॒ इत्याधि॑ - प॒त्ये॒ । क्ष॒त्रम् । मे॒ । दाः॒ । भू॒तम् । अ॒सि॒ । भव्य᳚म् । नाम॑ । पि॒तृ॒णाम् । आधि॑पत्य॒ इत्याधि॑ - प॒त्ये॒ । अ॒पाम् । ओष॑धीनाम् । गर्भ᳚म् । धाः॒ । ऋ॒तस्य॑ । त्वा॒ । व्यो॑मन॒ इति॒ वि - ओ॒म॒ने॒ । ऋ॒तस्य॑ ।  11 ( 50) 

TS 3.3.5.2  
त्वा॒ । विभू॑मन॒ इति॒ वि - भू॒म॒ने॒ । ऋ॒तस्य॑ । त्वा॒ । विध॑र्मण॒ इति॒ वि - ध॒र्म॒णे॒ । ऋ॒तस्य॑ । त्वा॒ । स॒त्याय॑ । ऋ॒तस्य॑ । त्वा॒ । ज्योति॑षे । प्र॒जाप॑ति॒रिति॑ प्र॒जा - प॒तिः॒ । वि॒राज॒मिति॑ वि - राज᳚म् । अ॒प॒श्य॒त् । तया᳚ । भू॒तम् । च॒ । भव्य᳚म् । च॒ । अ॒सृ॒ज॒त॒ । ताम् । ऋषि॑भ्य॒ इत्यृषि॑ - भ्यः॒ । ति॒रः । अ॒द॒धा॒त् । ताम् । ज॒मद॑ग्निः । तप॑सा । अ॒प॒श्य॒त् । तया᳚ । वै । सः । पृश्ञीन्॑ । कामान्॑ । अ॒सृ॒ज॒त॒ । तत् । पृश्ञी॑नाम् । पृ॒श्ञि॒त्वमिति॑ पृश्ञि - त्वम् । यत् । पृश्ञ॑यः । गृ॒ह्यन्ते᳚ । पृश्ञीन्॑ । ए॒व । तैः । कामान्॑ । यज॑मानः । अवेति॑ । रु॒न्धे॒ । वा॒युः । अ॒सि॒ । प्रा॒ण इति॑ प्र - अ॒नः ।  12 ( 50) 

TS 3.3.5.3  
नाम॑ । इति॑ । आ॒ह॒ । प्रा॒णा॒पा॒नाविति॑ प्राण-अ॒पा॒नौ । ए॒व । अवेति॑ । रु॒न्धे॒ । चक्षुः॑ । अ॒सि॒ । श्रोत्र᳚म् । नाम॑ । इति॑ । आ॒ह॒ । आयुः॑ । ए॒व । अवेति॑ । रु॒न्धे॒ । रू॒पम् । अ॒सि॒ । वर्णः॑ । नाम॑ । इति॑ । आ॒ह॒ । प्र॒जामिति॑ प्र - जाम् । ए॒व । अवेति॑ । रु॒न्धे॒ । ऋ॒तम् । अ॒सि॒ । स॒त्यम् । नाम॑ । इति॑ । आ॒ह॒ । क्ष॒त्रम् । ए॒व । अवेति॑ । रु॒न्धे॒ । भू॒तम् । अ॒सि॒ । भव्य᳚म् । नाम॑ । इति॑ । आ॒ह॒ । प॒शवः॑ । वै । अ॒पाम् । ओष॑धीनाम् । गर्भः॑ । प॒शून् । ए॒व ।  13 ( 50) 

TS 3.3.5.4  
अवेति॑ । रु॒न्धे॒ । ए॒ताव॑त् । वै । पुरु॑षम् । प॒रितः॑ । तत् । ए॒व । अवेति॑ । रु॒न्धे॒ । ऋ॒तस्य॑ । त्वा॒ । व्यो॑मन॒ इति॒ वि - ओ॒म॒ने॒ । इति॑ । आ॒ह॒ । इ॒यम् । वै । ऋ॒तस्य॑ । व्यो॑मेति॒ वि - ओ॒म॒ । इ॒माम् । ए॒व । अ॒भीति॑ । ज॒य॒ति॒ । ऋ॒तस्य॑ । त्वा॒ । विभू॑मन॒ इति॒ वि-भू॒म॒ने॒ । इति॑ । आ॒ह॒ । अ॒न्तरि॑क्षम् । वै । ऋ॒तस्य॑ । विभू॒मेति॒ वि - भू॒म॒ । अ॒न्तरि॑क्षम् । ए॒व । अ॒भीति॑ । ज॒य॒ति॒ । ऋ॒तस्य॑ । त्वा॒ । विध॑र्मण॒ इति॒ वि - ध॒र्म॒णे॒ । इति॑ । आ॒ह॒ । द्यौः । वै । ऋ॒तस्य॑ । विध॒र्मेति॒ वि -ध॒र्म॒ । दिव᳚म् । ए॒व । अ॒भीति॑ । ज॒य॒ति॒ । ऋ॒तस्य॑ ।  14 ( 50) 

TS 3.3.5.5  
त्वा॒ । स॒त्याय॑ । इति॑ । आ॒ह॒ । दिशः॑ । वै । ऋ॒तस्य॑ । स॒त्यम् । दिशः॑ । ए॒व । अ॒भीति॑ । ज॒य॒ति॒ । ऋ॒तस्य॑ । त्वा॒ । ज्योति॑षे । इति॑ । आ॒ह॒ । सु॒व॒र्ग इति॑ सुवः - गः । वै । लो॒कः । ऋ॒तस्य॑ । ज्योतिः॑ । सु॒व॒र्गमिति॑ सुवः - गम् । ए॒व । लो॒कम् । अ॒भीति॑ । ज॒य॒ति॒ । ए॒ताव॑न्तः । वै । दे॒व॒लो॒का इति॑ देव - लो॒काः । तान् । ए॒व । अ॒भीति॑ । ज॒य॒ति॒ । दश॑ । समिति॑ । प॒द्य॒न्ते॒ । दशा᳚क्ष॒रेति॒ दश॑ - अ॒क्ष॒रा॒ । वि॒राडिति॑ वि - राट् । अन्न᳚म् । वि॒राडिति॑ वि - राट् । वि॒राजीति॑ वि - राजि॑ । ए॒व । अ॒न्नाद्य॒ इत्य॑न्न - अद्ये᳚ । प्रतीति॑ । ति॒ष्ठ॒ति॒ ।  ।  15 ( 46) 

TS 3.3.6.1  
दे॒वाः । वै । यत् । य॒ज्ञेन॑ । न । अ॒वारु॑न्ध॒तेत्य॑व - अरु॑न्धत । तत् । परैः᳚ । अवेति॑ । अ॒रु॒न्ध॒त॒ । तत् । परा॑णाम् । प॒र॒त्वमिति॑ पर - त्वम् । यत् । परे᳚ । गृ॒ह्यन्ते᳚ । यत् । ए॒व । य॒ज्ञेन॑ । न । अ॒व॒रु॒न्ध इत्यव॑-रु॒न्धे । तस्य॑ । अव॑रुद्ध्या॒ इत्यव॑ -रु॒द्ध्यै॒ । यम् । प्र॒थ॒मम् । गृ॒ह्णाति॑ । इ॒मम् । ए॒व । तेन॑ । लो॒कम् । अ॒भीति॑ । ज॒य॒ति॒ । यम् । द्वि॒तीय᳚म् । अ॒न्तरि॑क्षम् । तेन॑ । यम् । तृ॒तीय᳚म् । अ॒मुम् । ए॒व । तेन॑ । लो॒कम् । अ॒भीति॑ । ज॒य॒ति॒ । यत् । ए॒ते । गृ॒ह्यन्ते᳚ । ए॒षाम् । लो॒काना᳚म् । अ॒भिजि॑त्या॒ इत्य॒भि - जि॒त्यै॒ ।  16 ( 50) 

TS 3.3.6.2  
उत्त॑रे॒ष्वित्युत् - त॒रे॒षु॒ । अह॒स्स्वित्यहः॑-सु॒ । अ॒मुतः॑ । अ॒र्वाञ्चः॑ । गृ॒ह्य॒न्ते॒ । अ॒भि॒जित्येत्य॑भि-जित्य॑ । ए॒व । इ॒मान् । लो॒कान् । पुनः॑ । इ॒मम् । लो॒कम् । प्र॒त्यव॑रोह॒न्तीति॑ प्रति - अव॑रोहन्ति । यत् । पूर्वे॑षु । अह॒स्स्वित्यहः॑ - सु॒ । इ॒तः । परा᳚ञ्चः । गृ॒ह्यन्ते᳚ । तस्मा᳚त् । इ॒तः । परा᳚ञ्चः । इ॒मे । लो॒काः । यत् । उत्त॑रे॒ष्वित्युत् - त॒रे॒षु॒ । अह॒स्स्वित्यहः॑ - सु॒ । अ॒मुतः॑ । अ॒र्वाञ्चः॑ । गृ॒ह्यन्ते᳚ । तस्मा᳚त् । अ॒मुतः॑ । अ॒र्वाञ्चः॑ । इ॒मे । लो॒काः । तस्मा᳚त् । अया॑तयाम्न॒ इत्यया॑त-या॒म्नः॒ । लो॒कान् । म॒नु॒ष्याः᳚ । उपेति॑ । जी॒व॒न्ति॒ । ब्र॒ह्म॒वा॒दिन॒ इति॑ ब्रह्म - वा॒दिनः॑ । व॒द॒न्ति॒ । कस्मा᳚त् । स॒त्यात् । अ॒द्भ्य इत्य॑त् - भ्यः । ओष॑धयः । समिति॑ । भ॒व॒न्ति॒ । ओष॑धयः ।  17 ( 50) 

TS 3.3.6.3  
म॒नु॒ष्या॑णाम् । अन्न᳚म् । प्र॒जाप॑ति॒मिति॑ प्र॒जा - प॒ति॒म् । प्र॒जा इति॑ प्र - जाः । अनु॑ । प्रेति॑ । जा॒य॒न्ते॒ । इति॑ । परान्॑ । अन्विति॑ । इति॑ । ब्रू॒या॒त् । यत् । गृ॒ह्णाति॑ । अ॒द्भ्य इत्य॑त् - भ्यः । त्वा॒ । ओष॑धीभ्य॒ इत्योष॑धि - भ्यः॒ । गृ॒ह्णा॒मि॒ । इति॑ । तस्मा᳚त् । अ॒द्भ्य इत्य॑त्-भ्यः । ओष॑धयः । समिति॑ । भ॒व॒न्ति॒ । यत् । गृ॒ह्णाति॑ । ओष॑धीभ्य॒ इत्योष॑धि - भ्यः॒ । त्वा॒ । प्र॒जाभ्य॒ इति॑ प्र - जाभ्यः॑ । गृ॒ह्णा॒मि॒ । इति॑ । तस्मा᳚त् । ओष॑धयः । म॒नु॒ष्या॑णाम् । अन्न᳚म् । यत् । गृ॒ह्णाति॑ । प्र॒जाभ्य॒ इति॑ प्र - जाभ्यः॑ । त्वा॒ । प्र॒जाप॑तय॒ इति॑ प्र॒जा - प॒त॒ये॒ । गृ॒ह्णा॒मि॒ । इति॑ । तस्मा᳚त् । प्र॒जाप॑ति॒मिति॑ प्र॒जा - प॒ति॒म् । प्र॒जा इति॑ प्र - जाः । अनु॑ । प्रेति॑ । जा॒य॒न्ते॒ ।  ।  18 ( 48) 

TS 3.3.7.1  
प्र॒जाप॑ति॒रिति॑ प्र॒जा - प॒तिः॒ । दे॒वा॒सु॒रानिति॑ देव - अ॒सु॒रान् । अ॒सृ॒ज॒त॒ । तत् । अन्विति॑ । य॒ज्ञः । अ॒सृ॒ज्य॒त॒ । य॒ज्ञम् । छन्दाꣳ॑सि । ते । विष्व॑ञ्चः । वीति॑ । अ॒क्रा॒म॒न्न् । सः । असु॑रान् । अन्विति॑ । य॒ज्ञः । अपेति॑ । अ॒क्रा॒म॒त् । य॒ज्ञम् । छन्दाꣳ॑सि । ते । दे॒वाः । अ॒म॒न्य॒न्त॒ । अ॒मी इति॑ । वै । इ॒दम् । अ॒भू॒व॒न्न् । यत् । व॒यम् । स्मः । इति॑ । ते । प्र॒जाप॑ति॒मिति॑ प्र॒जा-प॒ति॒म् । उपेति॑ । अ॒धा॒व॒न्न् । सः । अ॒ब्र॒वी॒त् । प्र॒जाप॑ति॒रिति॑ प्र॒जा - प॒तिः॒ । छन्द॑साम् । वी॒र्य᳚म् । आ॒दायेत्या᳚ - दाय॑ । तत् । वः॒ । प्रेति॑ । दा॒स्या॒मि॒ । इति॑ । सः । छन्द॑साम् । वी॒र्य᳚म् ।  19 ( 50) 

TS 3.3.7.2  
आ॒दायेत्या᳚-दाय॑ । तत् । ए॒भ्यः॒ । प्रेति॑ । अ॒य॒च्छ॒त् । तत् । अन्विति॑ । छन्दाꣳ॑सि । अपेति॑ । अ॒क्रा॒म॒न्न् । छन्दाꣳ॑सि । य॒ज्ञः । ततः॑ । दे॒वाः । अभ॑वन्न् । परेति॑ । असु॑राः । यः । ए॒वम् । छन्द॑साम् । वी॒र्य᳚म् । वेद॑ । एति॑ । श्रा॒व॒य॒ । अस्तु॑ । श्रौष॑ट् । यज॑ । ये । यजा॑महे । व॒ष॒ट्का॒र इति॑ वषट् - का॒रः । भव॑ति । आ॒त्मना᳚ । परेति॑ । अ॒स्य॒ । भ्रातृ॑व्यः । भ॒व॒ति॒ । ब्र॒ह्म॒वा॒दिन॒ इति॑ ब्रह्म - वा॒दिनः॑ । व॒द॒न्ति॒ । कस्मै᳚ । कम् । अ॒द्ध्व॒र्युः । एति॑ । श्रा॒व॒य॒ति॒ । इति॑ । छन्द॑साम् । वी॒र्या॑य । इति॑ । ब्रू॒या॒त् । ए॒तत् । वै ।  20 ( 50) 

TS 3.3.7.3  
छन्द॑साम् । वी॒र्य᳚म् । एति॑ । श्रा॒व॒य॒ । अस्तु॑ । श्रौष॑ट् । यज॑ । ये । यजा॑महे । व॒ष॒ट्का॒र इति॑ वषट् - का॒रः । यः । ए॒वम् । वेद॑ । सवी᳚र्यै॒रिति॒ स - वी॒र्यैः॒ । ए॒व । छन्दो॑भि॒रिति॒ छन्दः॑ - भिः॒ । अ॒र्च॒ति॒ । यत् । किम् । च॒ । अर्च॑ति । यत् । इन्द्रः॑ । वृ॒त्रम् । अहन्न्॑ । अ॒मे॒द्ध्यम् । तत् । यत् । यतीन्॑ । अ॒पाव॑प॒दित्य॑प - अव॑पत् । अ॒मे॒द्ध्यम् । तत् । अथ॑ । कस्मा᳚त् । ऐ॒न्द्रः । य॒ज्ञः । एति॑ । सꣳस्था॑तो॒रिति॒ सं - स्था॒तोः॒ । इति॑ । आ॒हुः॒ । इन्द्र॑स्य । वै । ए॒षा । य॒ज्ञिया᳚ । त॒नूः । यत् । य॒ज्ञः । ताम् । ए॒व । तत् ( ) । य॒ज॒न्ति॒ । यः । ए॒वम् । वेद॑ । उपेति॑ । ए॒न॒म् । य॒ज्ञः । न॒म॒ति॒ ।  ।  21 ( 58) 

TS 3.3.8.1  
आ॒यु॒र्दा इत्या॑युः - दाः । अ॒ग्ने॒ । ह॒विषः॑ । जु॒षा॒णः । घृ॒तप्र॑तीक॒ इति॑ घृ॒त - प्र॒ती॒कः॒ । घृ॒तयो॑नि॒रिति॑ घृ॒त-यो॒निः॒ । ए॒धि॒ ।  । घृ॒तम् । पी॒त्वा । मधु॑ । चारु॑ । गव्य᳚म् । पि॒ता । इ॒व॒ । पु॒त्रम् । अ॒भीति॑ । र॒क्ष॒ता॒त् । इ॒मम् ।  । एति॑ । वृ॒श्च्य॒ते॒ । वै । ए॒तत् । यज॑मानः । अ॒ग्निभ्या॒मित्य॒ग्नि - भ्या॒म् । यत् । ए॒न॒योः॒ । शृ॒त॒ङ्कृत्येति॑ शृतं - कृत्य॑ । अथ॑ । अ॒न्यत्र॑ । अ॒व॒भृ॒थमित्य॑व - भृ॒थम् । अ॒वैतीत्य॑व - एति॑ । आ॒यु॒र्दा इत्या॑युः - दाः । अ॒ग्ने॒ । ह॒विषः॑ । जु॒षा॒णः । इति॑ । अ॒व॒भृ॒थमित्य॑व - भृ॒थम् । अ॒वै॒ष्यन्नित्य॑व-ए॒ष्यन्न् । जु॒हु॒या॒त् । आहु॒त्येत्या - हु॒त्या॒ । ए॒व । ए॒नौ॒ । श॒म॒य॒ति॒ । न । आर्ति᳚म् । एति॑ । ऋ॒च्छ॒ति॒ । यज॑मानः । यत् । कुसी॑दम् ।  22 ( 50) 

TS 3.3.8.2  
अप्र॑तीत्त॒मित्यप्र॑ति-इ॒त्त॒म् । मयि॑ । येन॑ । य॒मस्य॑ । ब॒लिना᳚ । चरा॑मि ।  । इ॒ह । ए॒व । सन्न् । नि॒रव॑दय॒ इति॑ निः-अव॑दये । तत् । ए॒तत् । तत् । अ॒ग्ने॒ । अ॒नृ॒णः । भ॒वा॒मि॒ ।  । विश्व॑लो॒पेति॒ विश्व॑ - लो॒प॒ । वि॒श्व॒दा॒वस्येति॑ विश्व - दा॒वस्य॑ । त्वा॒ । आ॒सन्न् । जु॒हो॒मि॒ । अ॒ग्धादित्य॑ग्ध - अत् । एकः॑ । अ॒हु॒तादित्य॑हुत - अत् । एकः॑ । स॒म॒स॒नादिति॑ समसन - अत् । एकः॑ ।  । ते । नः॒ । कृ॒ण्व॒न्तु॒ । भे॒ष॒जम् । सदः॑ । सहः॑ । वरे᳚ण्यम् ।  । अ॒यम् । नः॒ । नभ॑सा । पु॒रः । सꣳ॒॒स्फान॒ इति॑ सं - स्फानः॑ । अ॒भीति॑ । र॒क्ष॒तु॒ ।  । गृ॒हाणा᳚म् । अस॑मर्त्या॒ इत्यसं᳚ - ऋ॒त्यै॒ । ब॒हवः॑ । नः॒ । गृ॒हाः । अ॒स॒न्न् ।  । सः । त्वम् । नः॒ ।  23 ( 50) 

TS 3.3.8.3  
न॒भ॒सः॒ । प॒ते॒ । ऊर्ज᳚म् । नः॒ । धे॒हि॒ । भ॒द्रया᳚ ।  । पुनः॑ । नः॒ । न॒ष्टम् । एति॑ । कृ॒धि॒ । पुनः॑ । नः॒ । र॒यिम् । एति॑ । कृ॒धि॒ ।  । देव॑ । सꣳ॒॒स्फा॒नेति॑ सं - स्फा॒न॒ । स॒ह॒स्र॒पो॒षस्येति॑ सहस्र - पो॒षस्य॑ । ई॒शि॒षे॒ । सः । नः॒ । रा॒स्व॒ । अज्या॑निम् । रा॒यः । पोष᳚म् । सु॒वीर्य॒मिति॑ सु - वीर्य᳚म् । सं॒ॅव॒थ्स॒रीणा॒मिति॑ सं - व॒थ्स॒रीणा᳚म् । स्व॒स्तिम् ।  । अ॒ग्निः । वाव । य॒मः । इ॒यम् । य॒मी । कुसी॑दम् । वै । ए॒तत् । य॒मस्य॑ । यज॑मानः । एति॑ । द॒त्ते॒ । यत् । ओष॑धीभि॒रित्योष॑धि - भिः॒ । वेदि᳚म् । स्तृ॒णाति॑ । यत् । अनु॑पौ॒ष्येत्यनु॑प - ओ॒ष्य॒ । प्र॒या॒यादिति॑ प्र - या॒यात् । ग्री॒व॒ब॒द्धमिति॑ ग्रीव - ब॒द्धम् । ए॒न॒म् ।  24 ( 50) 

TS 3.3.8.4  
अ॒मुष्मिन्न्॑ । लो॒के । ने॒नी॒ये॒र॒न्न् । यत् । कुसी॑दम् । अप्र॑तीत्त॒मित्यप्र॑ति - इ॒त्त॒म् । मयि॑ । इति॑ । उपेति॑ । ओ॒ष॒ति॒ । इ॒ह । ए॒व । सन्न् । य॒मम् । कुसी॑दम् । नि॒र॒व॒दायेति॑ निः - अ॒व॒दाय॑ । अ॒नृ॒णः । सु॒व॒र्गमिति॑ सुवः-गम् । लो॒कम् । ए॒ति॒ । यदि॑ । मि॒श्रम् । इ॒व॒ । चरे᳚त् । अ॒ञ्ज॒लिना᳚ । सक्तून्॑ । प्र॒दा॒व्य॑ इति॑ प्र - दा॒व्ये᳚ । जु॒हु॒या॒त् । ए॒षः । वै । अ॒ग्निः । वै॒श्वा॒न॒रः । यत् । प्र॒दा॒व्य॑ इति॑ प्र - दा॒व्यः॑ । सः । ए॒व । ए॒न॒म् । स्व॒द॒य॒ति॒ । अह्ना᳚म् । वि॒धान्या॒मिति॑ वि - धान्या᳚म् । ए॒का॒ष्ट॒काया॒मित्ये॑क - अ॒ष्ट॒काया᳚म् । अ॒पू॒पम् । चतु॑श्शराव॒मिति॒ चतुः॑ - श॒रा॒व॒म् । प॒क्त्वा । प्रा॒तः । ए॒तेन॑ । कक्ष᳚म् । उपेति॑ । ओ॒षे॒त् । यदि॑ ।  25 ( 50) 

TS 3.3.8.5  
दह॑ति । पु॒ण्य॒सम॒मिति॑ पुण्य - सम᳚म् । भ॒व॒ति॒ । यदि॑ । न । दह॑ति । पा॒प॒सम॒मिति॑ पाप - सम᳚म् । ए॒तेन॑ । ह॒ । स्म॒ । वै । ऋष॑यः । पु॒रा । वि॒ज्ञाने॒नेति॑ वि - ज्ञाने॑न । दी॒र्घ॒स॒त्रमिति॑ दीर्घ - स॒त्रम् । उपेति॑ । य॒न्ति॒ । यः । वै । उ॒प॒द्र॒ष्टार॒मित्यु॑प - द्र॒ष्टार᳚म् । उ॒प॒श्रो॒तार॒मित्यु॑प - श्रो॒तार᳚म् । अ॒नु॒ख्या॒तार॒मित्य॑नु - ख्या॒तार᳚म् । वि॒द्वान् । यज॑ते । समिति॑ । अ॒मुष्मिन्न्॑ । लो॒के । इ॒ष्टा॒पू॒र्तेनेती᳚ष्ट - पू॒र्तेन॑ । ग॒च्छ॒ते॒ । अ॒ग्निः । वै । उ॒प॒द्र॒ष्टेत्यु॑प-द्र॒ष्टा । वा॒युः । उ॒प॒श्रो॒तेत्यु॑प - श्रो॒ता । आ॒दि॒त्यः । अ॒नु॒ख्या॒तेत्य॑नु-ख्या॒ता । तान् । यः । ए॒वम् । वि॒द्वान् । यज॑ते । समिति॑ । अ॒मुष्मिन्न्॑ । लो॒के । इ॒ष्टा॒पू॒र्तेनेती᳚ष्ट - पू॒र्तेन॑ । ग॒च्छ॒ते॒ । अ॒यम् । नः॒ । नभ॑सा । पु॒रः ।  26 ( 50) 

TS 3.3.8.6  
इति॑ । आ॒ह॒ । अ॒ग्निः । वै । नभ॑सा । पु॒रः । अ॒ग्निम् । ए॒व । तत् । आ॒ह॒ । ए॒तत् । मे॒ । गो॒पा॒य॒ । इति॑ । सः । त्वम् । नः॒ । न॒भ॒सः॒ । प॒ते॒ । इति॑ । आ॒ह॒ । वा॒युः । वै । नभ॑सः । पतिः॑ । वा॒युम् । ए॒व । तत् । आ॒ह॒ । ए॒तत् । मे॒ । गो॒पा॒य॒ । इति॑ । देव॑ । सꣳ॒॒स्फा॒नेति॑ सं - स्फा॒न॒ । इति॑ । आ॒ह॒ । अ॒सौ । वै । आ॒दि॒त्यः । दे॒वः । सꣳ॒॒स्फान॒ इति॑ सं - स्फानः॑ । आ॒दि॒त्यम् । ए॒व । तत् । आ॒ह॒ । ए॒तत् । मे॒ । गो॒पा॒य॒ । इति॑ ( ) ।  ।  27 ( 50) 

TS 3.3.9.1  
ए॒तम् । युवा॑नम् । परीति॑ । वः॒ । द॒दा॒मि॒ । तेन॑ । क्रीड॑न्तीः । च॒र॒त॒ । प्रि॒येण॑ ।  । मा । नः॒ । शा॒प्त॒ । ज॒नुषा᳚ । सु॒भा॒गा॒ इति॑ सु - भा॒गाः॒ । रा॒यः । पोषे॑ण । समिति॑ । इ॒षा । म॒दे॒म॒ ।  । नमः॑ । म॒हि॒म्ने । उ॒त । चक्षु॑षे । ते॒ । मरु॑ताम् । पि॒तः॒ । तत् । अ॒हम् । गृ॒णा॒मि॒ ।  । अन्विति॑ । म॒न्य॒स्व॒ । सु॒यजेति॑ सु-यजा᳚ । य॒जा॒म॒ । जुष्ट᳚म् । दे॒वाना᳚म् । इ॒दम् । अ॒स्तु॒ । ह॒व्यम् ।  । दे॒वाना᳚म् । ए॒षः । उ॒प॒ना॒ह इत्यु॑प - ना॒हः । आ॒सी॒त् । अ॒पाम् । गर्भः॑ । ओष॑धीषु । न्य॑क्त॒ इति॒ नि - अ॒क्तः॒ ।  । सोम॑स्य । द्र॒फ्सम् । अ॒वृ॒णी॒त॒ । पू॒षा ।  28 ( 50) 

TS 3.3.9.2  
बृ॒हन्न् । अद्रिः॑ । अ॒भ॒व॒त् । तत् । ए॒षा॒म् ।  । पि॒ता । व॒थ्साना᳚म् । पतिः॑ । अ॒घ्नि॒याना᳚म् । अथो॒ इति॑ । पि॒ता । म॒ह॒ताम् । गर्ग॑राणाम् ।  । व॒थ्सः । ज॒रायु॑ । प्र॒ति॒धुगिति॑ प्रति - धुक् । पी॒यूषः॑ । आ॒मिक्षा᳚ । मस्तु॑ । घृ॒तम् । अ॒स्य॒ । रेतः॑ ।  । त्वाम् । गावः॑ । अ॒वृ॒ण॒त॒ । रा॒ज्याय॑ । त्वाम् । ह॒व॒न्त॒ । म॒रुतः॑ । स्व॒र्का इति॑ सु - अ॒र्काः ।  । वर्ष्मन्न्॑ । क्ष॒त्रस्य॑ । क॒कुभि॑ । शि॒श्रि॒या॒णः । ततः॑ । नः॒ । उ॒ग्रः । वीति॑ । भ॒ज॒ । वसू॑नि ।  । व्यृ॑द्धे॒नेति॒ वि - ऋ॒द्धे॒न॒ । वै । ए॒षः । प॒शुना᳚ । य॒ज॒ते॒ । यस्य॑ । ए॒तानि॑ । न । क्रि॒यन्ते᳚ । ए॒षः ( ) । ह॒ । तु । वै । समृ॑द्धे॒नेति॒ सं - ऋ॒द्धे॒न॒ । य॒ज॒ते॒ । यस्य॑ । ए॒तानि॑ । क्रि॒यन्ते᳚ ।  ।  29 ( 58) 

TS 3.3.10.1  
सूर्यः॑ । दे॒वः । दि॒वि॒षद्भ्य॒ इति॑ दिवि॒षत् - भ्यः॒ । धा॒ता । क्ष॒त्राय॑ । वा॒युः । प्र॒जाभ्य॒ इति॑ प्र - जाभ्यः॑ ।  । बृह॒स्पतिः॑ । त्वा॒ । प्र॒जाप॑तय॒ इति॑ प्र॒जा-प॒त॒ये॒ । ज्योति॑ष्मतीम् । जु॒हो॒तु॒ ।  । यस्याः᳚ । ते॒ । हरि॑तः । गर्भः॑ । अथो॒ इति॑ । योनिः॑ । हि॒र॒ण्ययी᳚ ।  । अङ्गा॑नि । अह्रु॑ता । यस्यै᳚ । ताम् । दे॒वैः । समिति॑ । अ॒जी॒ग॒म॒म् ।  । एति॑ । व॒र्त॒न॒ । व॒र्त॒य॒ । नीति॑ । नि॒व॒र्त॒नेति॑ नि - व॒र्त॒न॒ । व॒र्त॒य॒ । इन्द्र॑ । न॒र्द॒बु॒द॒ ।  । भूम्याः᳚ । चत॑स्रः । प्र॒दिश॒ इति॑ प्र - दिशः॑ । ताभिः॑ । एति॑ । व॒र्त॒य॒ । पुनः॑ ।  । वीति॑ । ते॒ । भि॒न॒द्मि॒ । त॒क॒रीम् । वीति॑ । योनि᳚म् । वीति॑ । ग॒वी॒न्यौ᳚ ।  । वीति॑ ।  30 ( 50) 

TS 3.3.10.2  
मा॒तर᳚म् । च॒ । पु॒त्रम् । च॒ । वीति॑ । गर्भ᳚म् । च॒ । ज॒रायु॑ । च॒ ।  । ब॒हिः । ते॒ । अ॒स्तु॒ । बाल् । इति॑ ।  । उ॒रु॒द्र॒फ्स इत्यु॑रु - द्र॒फ्सः । वि॒श्वरू॑प॒ इति॑ वि॒श्व - रू॒पः॒ । इन्दुः॑ । पव॑मानः । धीरः॑ । आ॒न॒ञ्ज॒ । गर्भ᳚म् ।  । एक॑प॒दीत्येक॑ - प॒दी॒ । द्वि॒पदीति॑ द्वि- पदी᳚ । त्रि॒पदीति॑ त्रि - पदी᳚ । चतु॑ष्प॒दीति॒ चतुः॑ - प॒दी॒ । पञ्च॑प॒दीति॒ पञ्च॑-प॒दी॒ । षट्प॒दीति॒ षट् - प॒दी॒ । स॒प्तप॒दीति॑ स॒प्त - प॒दी॒ । अ॒ष्टाप॒दीत्य॒ष्टा-प॒दी॒ । भुव॑ना । अन्विति॑ । प्र॒थ॒ता॒म् । स्वाहा᳚ ।  । म॒ही । द्यौः । पृ॒थि॒वी । च॒ । नः॒ । इ॒मम् । य॒ज्ञम् । मि॒मि॒क्ष॒ता॒म् ।  । पि॒पृ॒ताम् । नः॒ । भरी॑मभि॒रिति॒ भरी॑म - भिः॒ ।  ।  31 ( 44) 

TS 3.3.11.1  
इ॒दम् । वा॒म् । आ॒स्ये᳚ । ह॒विः । प्रि॒यम् । इ॒न्द्रा॒बृ॒ह॒स्प॒ती॒ इती᳚न्द्रा-बृ॒ह॒स्प॒ती॒ ।  । उ॒क्थम् । मदः॑ । च॒ । श॒स्य॒ते॒ ।  । अ॒यम् । वा॒म् । परीति॑ । सि॒च्य॒ते॒ । सोमः॑ । इ॒न्द्रा॒बृ॒ह॒स्प॒ती॒ इती᳚न्द्रा-बृ॒ह॒स्प॒ती॒ ।  । चारुः॑ । मदा॑य । पी॒तये᳚ ।  । अ॒स्मे इति॑ । इ॒न्द्रा॒बृ॒ह॒स्प॒ती॒ इती᳚न्द्रा - बृ॒ह॒स्प॒ती॒ । र॒यिम् । ध॒त्त॒म् । श॒त॒ग्विन॒मिति॑ शत - ग्विन᳚म् ।  । अश्वा॑वन्त॒मित्यश्व॑ - व॒न्त॒म् । स॒ह॒स्रिण᳚म् ।  । बृह॒स्पतिः॑ । नः॒ । परीति॑ । पा॒तु॒ । प॒श्चात् । उ॒त । उत्त॑रस्मा॒दित्युत् - त॒र॒स्मा॒त् । अध॑रात् । अ॒घा॒योरित्य॑घ - योः ।  । इन्द्रः॑ । पु॒रस्ता᳚त् । उ॒त । म॒द्ध्य॒तः । नः॒ । सखा᳚ । सखि॑भ्य॒ इति॒ सखि॑ - भ्यः॒ । वरि॑वः । कृ॒णो॒तु॒ ।  । वीति॑ । ते॒ । विष्व॑क् । वात॑जूतास॒ इति॒ वात॑ - जू॒ता॒सः॒ । अ॒ग्ने॒ । भामा॑सः ।  32 ( 50) 

TS 3.3.11.2  
शु॒चे॒ । शुच॑यः । च॒र॒न्ति॒ ।  । तु॒वि॒म्र॒क्षास॒ इति॑ तुवि - म्र॒क्षासः॑ । दि॒व्याः । नव॑ग्वाः । वना᳚ । व॒न॒न्ति॒ । धृ॒ष॒ता । रु॒जन्तः॑ ।  । त्वाम् । अ॒ग्ने॒ । मानु॑षीः । ई॒ड॒ते॒ । विशः॑ । हो॒त्रा॒विद॒मिति॑ होत्रा - विद᳚म् । विवि॑चि॒मिति॒ वि-वि॒चि॒म् । र॒त्न॒धात॑म॒मिति॑ रत्न - धात॑मम् ।  । गुहा᳚ । सन्त᳚म् । सु॒भ॒गेति॑ सु - भ॒ग॒ । वि॒श्वद॑र्.शत॒मिति॑ वि॒श्व-द॒र॒.श॒त॒म् । तु॒वि॒ष्म॒णस᳚म् । सु॒यज॒मिति॑ सु - यज᳚म् । घृ॒त॒श्रिय॒मिति॑ घृत - श्रिय᳚म् ।  । धा॒ता । द॒दा॒तु॒ । नः॒ । र॒यिम् । ईशा॑नः । जग॑तः । पतिः॑ ।  । सः । नः॒ । पू॒र्णेन॑ । वा॒व॒न॒त् ।  । धा॒ता । प्र॒जाया॒ इति॑ प्र - जायाः᳚ । उ॒त । रा॒यः । ई॒शे॒ । धा॒ता । इ॒दम् । विश्व᳚म् । भुव॑नम् । ज॒जा॒न॒ ।  । धा॒ता । पु॒त्रम् । यज॑मानाय । दाता᳚ ।  33 ( 50) 

TS 3.3.11.3  
तस्मै᳚ । उ॒ । ह॒व्यम् । घृ॒तव॒दिति॑ घृ॒त-व॒त् । वि॒धे॒म॒ ।  । धा॒ता । द॒दा॒तु॒ । नः॒ । र॒यिम् । प्राची᳚म् । जी॒वातु᳚म् । अक्षि॑ताम् ।  । व॒यम् । दे॒वस्य॑ । धी॒म॒हि॒ । सु॒म॒तिमिति॑ सु - म॒तिम् । स॒त्यरा॑धस॒ इति॑ स॒त्य - रा॒ध॒सः॒ ।  । धा॒ता । द॒दा॒तु॒ । दा॒शुषे᳚ । वसू॑नि । प्र॒जाका॑मा॒येति॑ प्र॒जा - का॒मा॒य॒ । मी॒ढुषे᳚ । दु॒रो॒ण इति॑ दुः-ओ॒ने ।  । तस्मै᳚ । दे॒वाः । अ॒मृताः᳚ । समिति॑ । व्य॒य॒न्ता॒म् । विश्वे᳚ । दे॒वासः॑ । अदि॑तिः । स॒जोषा॒ इति॑ स - जोषाः᳚ ।  । अन्विति॑ । नः॒ । अ॒द्य । अनु॑मति॒रित्यनु॑ - म॒तिः॒ । य॒ज्ञम् । दे॒वेषु॑ । म॒न्य॒ता॒म् ।  । अ॒ग्निः । च॒ । ह॒व्य॒वाह॑न॒ इति॑ हव्य - वाह॑नः । भव॑ताम् । दा॒शुषे᳚ । मयः॑ ।  । अन्विति॑ । इत् । अ॒नु॒म॒त॒ इत्य॑नु - म॒ते॒ । त्वम् ।  34 ( 50) 

TS 3.3.11.4  
मन्या॑सै । शम् । च॒ । नः॒ । कृ॒धि॒ ।  । क्रत्वे᳚ । दक्षा॑य । नः॒ । हि॒नु॒ । प्रेति॑ । नः॒ । आयूꣳ॑षि । ता॒रि॒षः॒ ।  । अन्विति॑ । म॒न्य॒ता॒म् । अ॒नु॒मन्य॑मा॒नेत्य॑नु - मन्य॑माना । प्र॒जाव॑न्त॒मिति॑ प्र॒जा - व॒न्त॒म् । र॒यिम् । अक्षी॑यमाणम् ।  । तस्यै᳚ । व॒यम् । हेड॑सि । मा । अपीति॑ । भू॒म॒ । सा । नः॒ । दे॒वी । सु॒हवेति॑ सु - हवा᳚ । शर्म॑ । य॒च्छ॒तु॒ ।  । यस्या᳚म् । इ॒दम् । प्र॒दिशीति॑ प्र - दिशि॑ । यत् । वि॒रोच॑त॒ इति॑ वि - रोच॑ते । अनु॑मति॒मित्यनु॑ - म॒ति॒म् । प्रतीति॑ । भू॒ष॒न्ति॒ । आ॒यवः॑ ।  । यस्याः᳚ । उ॒पस्थ॒ इत्यु॒प - स्थः॒ । उ॒रु । अ॒न्तरि॑क्षम् । सा । नः॒ । दे॒वी । सु॒हवेति॑ सु - हवा᳚ । शर्म॑ । य॒च्छ॒तु॒ ।  ।  35 ( 50) 

TS 3.3.11.5  
रा॒काम् । अ॒हम् । सु॒हवा॒मिति॑ सु - हवा᳚म् । सु॒ष्टु॒तीति॑ सु-स्तु॒ती । हु॒वे॒ । शृ॒णोतु॑ । नः॒ । सु॒भगेति॑ सु - भगा᳚ । बोध॑तु । त्मना᳚ ।  । सीव्य॑तु । अपः॑ । सू॒च्या । अच्छि॑द्यमानया । ददा॑तु । वी॒रम् । श॒तदा॑य॒मिति॑ श॒त - दा॒य॒म् । उ॒क्थ्य᳚म् ।  । याः । ते॒ । रा॒के॒ । सु॒म॒तय॒ इति॑ सु - म॒तयः॑ । सु॒पेश॑स॒ इति॑ सु - पेश॑सः । याभिः॑ । ददा॑सि । दा॒शुषे᳚ । वसू॑नि ।  । ताभिः॑ । नः॒ । अ॒द्य । सु॒मना॒ इति॑ सु - मनाः᳚ । उ॒पाग॒हीत्यु॑प - आग॑हि । स॒ह॒स्र॒पो॒षमिति॑ सहस्र - पो॒षम् । सु॒भ॒ग॒ इति॑ सु - भ॒गे॒ । ररा॑णा ।  । सिनी॑वालि । या । सु॒पा॒णिरिति॑ सु - पा॒णिः ।  । कु॒हूम् । अ॒हम् । सु॒भगा॒मिति॑ सु - भगा᳚म् । वि॒द्म॒नाप॑स॒मिति॑ विद्म॒न - अ॒प॒स॒म् । अ॒स्मिन्न् । य॒ज्ञे । सु॒हवा॒मिति॑ सु - हवा᳚म् । जो॒ह॒वी॒मि॒ ।  । सा । नः॒ । द॒दा॒तु॒ । श्रव॑णम् ( ) । पि॒तृ॒णाम् । तस्याः᳚ । ते॒ । दे॒वि॒ । ह॒विषा᳚ । वि॒धे॒म॒ ।  । कु॒हूः । दे॒वाना᳚म् । अ॒मृत॑स्य । पत्नी᳚ । हव्या᳚ । नः॒ । अ॒स्य । ह॒विषः॑ । चि॒के॒तु॒ ।  । समिति॑ । दा॒शुषे᳚ । कि॒रतु॑ । भूरि॑ । वा॒मम् । रा॒यः । पोष᳚म् । चि॒कि॒तुषे᳚ । द॒धा॒तु॒ ।  ।  36 ( 74) 

3.4      तृतीयकाण्डे चतुर्थः प्रश्नः - इष्टिहोमाभिधानं
TS 3.4.1.1  
वीति॑ । वै । ए॒तस्य॑ । य॒ज्ञः । ऋ॒द्ध्य॒ते॒ । यस्य॑ । ह॒विः । अ॒ति॒रिच्य॑त॒ इत्य॑ति - रिच्य॑ते । सूर्यः॑ । दे॒वः । दि॒वि॒षद्भ्य॒ इति॑ दिवि॒षत् - भ्यः॒ । इति॑ । आ॒ह॒ । बृह॒स्पति॑ना । च॒ । ए॒व । अ॒स्य॒ । प्र॒जाप॑ति॒नेति॑ प्र॒जा - प॒ति॒ना॒ । च॒ । य॒ज्ञस्य॑ । व्यृ॑द्ध॒मिति॒ वि - ऋ॒द्ध॒म् । अपीति॑ । व॒प॒ति॒ । रक्षाꣳ॑सि । वै । ए॒तत् । प॒शुम् । स॒च॒न्ते॒ । यत् । ए॒क॒दे॒व॒त्य॑ इत्ये॑क - दे॒व॒त्यः॑ । आल॑ब्ध॒ इत्या - ल॒ब्धः॒ । भूयान्॑ । भव॑ति । यस्याः᳚ । ते॒ । हरि॑तः । गर्भः॑ । इति॑ । आ॒ह॒ । दे॒व॒त्रेति॑ देव - त्रा । ए॒व । ए॒ना॒म् । ग॒म॒य॒ति॒ । रक्ष॑साम् । अप॑हत्या॒ इत्यप॑ - ह॒त्यै॒ । एति॑ । व॒र्त॒न॒ । व॒र्त॒य॒ । इति॑ । आ॒ह॒ ।  1 ( 50) 

TS 3.4.1.2  
ब्रह्म॑णा । ए॒व । ए॒न॒म् । एति॑ । व॒र्त॒य॒ति॒ । वीति॑ । ते॒ । भि॒न॒द्मि॒ । त॒क॒रीम् । इति॑ । आ॒ह॒ । य॒था॒य॒जुरिति॑ यथा - य॒जुः । ए॒व । ए॒तत् । उ॒रु॒द्र॒फ्स इत्यु॑रु - द्र॒फ्सः । वि॒श्वरू॑प॒ इति॑ वि॒श्व - रू॒पः॒ । इन्दुः॑ । इति॑ । आ॒ह॒ । प्र॒जेति॑ प्र - जा । वै । प॒शवः॑ । इन्दुः॑ । प्र॒जयेति॑ प्र - जया᳚ । ए॒व । ए॒न॒म् । प॒शुभि॒रिति॑ प॒शु - भिः॒ । समिति॑ । अ॒र्द्ध॒य॒ति॒ । दिव᳚म् । वै । य॒ज्ञस्य॑ । व्यृ॑द्ध॒मिति॒ वि-ऋ॒द्ध॒म् । ग॒च्छ॒ति॒ । पृ॒थि॒वीम् । अति॑रिक्त॒मित्यति॑ - रि॒क्त॒म् । तत् । यत् । न । श॒मये᳚त् । आर्ति᳚म् । एति॑ । ऋ॒च्छे॒त् । यज॑मानः । म॒ही । द्यौः । पृ॒थि॒वी । च॒ । नः॒ । इति॑ ।  2 ( 50) 

TS 3.4.1.3  
आ॒ह॒ । द्यावा॑पृथि॒वीभ्या॒मिति॒ द्यावा᳚ - पृ॒थि॒वीभ्या᳚म् । ए॒व । य॒ज्ञस्य॑ । व्यृ॑द्ध॒मिति॒ वि - ऋ॒द्ध॒म् । च॒ । अति॑रिक्त॒मित्यति॑ - रि॒क्त॒म् । च॒ । श॒म॒य॒ति॒ । न । आर्ति᳚म् । एति॑ । ऋ॒च्छ॒ति॒ । यज॑मानः । भस्म॑ना । अ॒भि । समिति॑ । ऊ॒ह॒ति॒ । स्व॒गाकृ॑त्या॒ इति॑ स्व॒गा - कृ॒त्यै॒ । अथो॒ इति॑ । अ॒नयोः᳚ । वै । ए॒षः । गर्भः॑ । अ॒नयोः᳚ । ए॒व । ए॒न॒म् । द॒धा॒ति॒ । यत् । अ॒व॒द्येदित्य॑व-द्येत् । अतीति॑ । तत् । रे॒च॒ये॒त् । यत् । न । अ॒व॒द्येदित्य॑व - द्येत् । प॒शोः । आल॑ब्ध॒स्येत्या-ल॒ब्ध॒स्य॒ । न । अवेति॑ । द्ये॒त् । पु॒रस्ता᳚त् । नाभ्याः᳚ । अ॒न्यत् । अ॒व॒द्येदित्य॑व - द्येत् । उ॒परि॑ष्टात् । अ॒न्यत् । पु॒रस्ता᳚त् । वै । नाभ्यै᳚ ।  3 ( 50) 

TS 3.4.1.4  
प्रा॒ण इति॑ प्र - अ॒नः । उ॒परि॑ष्टात् । अ॒पा॒न इत्य॑प-अ॒नः । यावान्॑ । ए॒व । प॒शुः । तस्य॑ । अवेति॑ । द्य॒ति॒ । विष्ण॑वे । शि॒पि॒वि॒ष्टायेति॑ शिपि - वि॒ष्टाय॑ । जु॒हो॒ति॒ । यत् । वै । य॒ज्ञस्य॑ । अ॒ति॒रिच्य॑त॒ इत्य॑ति - रिच्य॑ते । यः । प॒शोः । भू॒मा । या । पुष्टिः॑ । तत् । विष्णुः॑ । शि॒पि॒वि॒ष्ट इति॑ शिपि - वि॒ष्टः । अति॑रिक्त॒ इत्यति॑ - रि॒क्ते॒ । ए॒व । अति॑रिक्त॒मित्यति॑ - रि॒क्त॒म् । द॒धा॒ति॒ । अति॑रिक्त॒स्येत्यति॑ - रि॒क्त॒स्य॒ । शान्त्यै᳚ । अ॒ष्टाप्रू॒डित्य॒ष्टा - प्रू॒ट् । हिर॑ण्यम् । दक्षि॑णा । अ॒ष्टाप॒दीत्य॒ष्टा - प॒दी॒ । हि । ए॒षा । आ॒त्मा । न॒व॒मः । प॒शोः । आप्त्यै᳚ । अ॒न्त॒र॒को॒श इत्य॑न्तर - को॒शे । उ॒ष्णीषे॑ण । आवि॑ष्टित॒मित्या - वि॒ष्टि॒त॒म् । भ॒व॒ति॒ । ए॒वम् । इ॒व॒ । हि । प॒शुः । उल्ब᳚म् । इ॒व॒ ( ) । चर्म॑ । इ॒व॒ । माꣳ॒॒सम् । इ॒व॒ । अस्थि॑ । इ॒व॒ । यावान्॑ । ए॒व । प॒शुः । तम् । आ॒प्त्वा । अवेति॑ । रु॒न्धे॒ । यस्य॑ । ए॒षा । य॒ज्ञे । प्राय॑श्चित्तिः । क्रि॒यते᳚ । इ॒ष्ट्वा । वसी॑यान् । भ॒व॒ति॒ ।  ।  4 ( 71) 

TS 3.4.2.1  
एति॑ । वा॒यो॒ इति॑ । भू॒ष॒ । शु॒चि॒पा॒ इति॑ शुचि - पाः॒ । उपेति॑ । नः॒ । स॒हस्र᳚म् । ते॒ । नि॒युत॒ इति॑ नि - युतः॑ । वि॒श्व॒वा॒रेति॑ विश्व - वा॒र॒ ।  । उपो॒ इति॑ । ते॒ । अन्धः॑ । मद्य᳚म् । अ॒या॒मि॒ । यस्य॑ । दे॒व॒ । द॒धि॒षे । पू॒र्व॒पेय॒मिति॑ पूर्व - पेय᳚म् ।  । आकू᳚त्या॒ इत्या-कू॒त्यै॒ । त्वा॒ । कामा॑य । त्वा॒ । स॒मृध॒ इति॑ सं - ऋधे᳚ । त्वा॒ । कि॒क्कि॒टा । ते॒ । मनः॑ । प्र॒जाप॑तय॒ इति॑ प्र॒जा - प॒त॒ये॒ । स्वाहा᳚ । कि॒क्कि॒टा । ते॒ । प्रा॒णमिति॑ प्र - अ॒नम् । वा॒यवे᳚ । स्वाहा᳚ । कि॒क्कि॒टा । ते॒ । चक्षुः॑ । सूर्या॑य । स्वाहा᳚ । कि॒क्कि॒टा । ते॒ । श्रोत्र᳚म् । द्यावा॑पृथि॒वीभ्या॒मिति॒ द्यावा᳚-पृ॒थि॒वीभ्या᳚म् । स्वाहा᳚ । कि॒क्कि॒टा । ते॒ । वाच᳚म् । सर॑स्वत्यै । स्वाहा᳚ ।  5 ( 50) 

TS 3.4.2.2  
त्वम् । तु॒रीया᳚ । व॒शिनी᳚ । व॒शा । अ॒सि॒ । स॒कृत् । यत् । त्वा॒ । मन॑सा । गर्भः॑ । एति॑ । अश॑यत् ।  । व॒शा । त्वम् । व॒शिनी᳚ । ग॒च्छ॒ । दे॒वान् । स॒त्याः । स॒न्तु॒ । यज॑मानस्य । कामाः᳚ ।  । अ॒जा । अ॒सि॒ । र॒यि॒ष्ठेति॑ रयि - स्था । पृ॒थि॒व्याम् । सी॒द॒ । ऊ॒र्ध्वा । अ॒न्तरि॑क्षम् । उपेति॑ । ति॒ष्ठ॒स्व॒ । दि॒वि । ते॒ । बृ॒हत् । भाः ।  । तन्तु᳚म् । त॒न्वन्न् । रज॑सः । भा॒नुम् । अन्विति॑ । इ॒हि॒ । ज्योति॑ष्मतः । प॒थः । र॒क्ष॒ । धि॒या । कृ॒तान् ।  । अ॒नु॒ल्ब॒णम् । व॒य॒त॒ । जोगु॑वाम् । अपः॑ । मनुः॑( ) । भ॒व॒ । ज॒नय॑ । दैव्य᳚म् । जन᳚म् ।  । मन॑सः । ह॒विः । अ॒सि॒ । प्र॒जाप॑ते॒रिति॑ प्र॒जा - प॒तेः॒ । वर्णः॑ । गात्रा॑णाम् । ते॒ । गा॒त्र॒भाज॒ इति॑ गात्र - भाजः॑ । भू॒या॒स्म॒ ।  ।  6 ( 63) 

TS 3.4.3.1  
इ॒मे इति॑ । वै । स॒ह । आ॒स्ता॒म् । ते इति॑ । वा॒युः । वीति॑ । अ॒वा॒त् । ते इति॑ । गर्भ᳚म् । अ॒द॒धा॒ता॒म् । तम् । सोमः॑ । प्रेति॑ । अ॒ज॒न॒य॒त् । अ॒ग्निः । अ॒ग्र॒स॒त॒ । सः । ए॒तम् । प्र॒जाप॑ति॒रिति॑ प्र॒जा - प॒तिः॒ । आ॒ग्ने॒यम् । अ॒ष्टाक॑पाल॒मित्य॒ष्टा - क॒पा॒ल॒म् । अ॒प॒श्य॒त् । तम् । निरिति॑ । अ॒व॒प॒त् । तेन॑ । ए॒व । ए॒ना॒म् । अ॒ग्नेः । अधि॑ । निरिति॑ । अ॒क्री॒णा॒त् । तस्मा᳚त् । अपीति॑ । अ॒न्य॒दे॒व॒त्या॑मित्य॑न्य - दे॒व॒त्या᳚म् । आ॒लभ॑मान॒ इत्या᳚ - लभ॑मानः । आ॒ग्ने॒यम् । अ॒ष्टाक॑पाल॒मित्य॒ष्टा-क॒पा॒ल॒म् । पु॒रस्ता᳚त् । निरिति॑ । व॒पे॒त् । अ॒ग्नेः । ए॒व । ए॒ना॒म् । अधीति॑ । नि॒ष्क्रीयेति॑ निः - क्रीय॑ । एति॑ । ल॒भ॒ते॒ । यत् ।  7 ( 50) 

TS 3.4.3.2  
वा॒युः । व्यवा॒दिति॑ वि - अवा᳚त् । तस्मा᳚त् । वा॒य॒व्या᳚ । यत् । इ॒मे इति॑ । गर्भ᳚म् । अद॑धाताम् । तस्मा᳚त् । द्या॒वा॒पृ॒थि॒व्येति॑ द्यावा - पृ॒थि॒व्या᳚ । यत् । सोमः॑ । प्रेति॑ । अज॑नयत् । अ॒ग्निः । अग्र॑सत । तस्मा᳚त् । अ॒ग्नी॒षो॒मीयेत्य॑ग्नी-सो॒मीया᳚ । यत् । अ॒नयोः᳚ । वि॒य॒त्योरिति॑ वि - य॒त्योः । वाक् । अव॑दत् । तस्मा᳚त् । सा॒र॒स्व॒ती । यत् । प्र॒जाप॑ति॒रिति॑ प्र॒जा - प॒तिः॒ । अ॒ग्नेः । अधीति॑ । नि॒रक्री॑णा॒दिति॑ निः - अक्री॑णात् । तस्मा᳚त् । प्रा॒जा॒प॒त्येति॑ प्राजा - प॒त्या । सा । वै । ए॒षा । स॒र्व॒दे॒व॒त्येति॑ सर्व - दे॒व॒त्या᳚ । यत् । अ॒जा । व॒शा । वा॒य॒व्या᳚म् । एति॑ । ल॒भे॒त॒ । भूति॑काम॒ इति॒ भूति॑ - का॒मः॒ । वा॒युः । वै । क्षेपि॑ष्ठा । दे॒वता᳚ । वा॒युम् । ए॒व । स्वेन॑ ।  8 ( 50) 

TS 3.4.3.3  
भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । ए॒न॒म् । भूति᳚म् । ग॒म॒य॒ति॒ । द्या॒वा॒पृ॒थि॒व्या॑मिति॑ द्यावा - पृ॒थि॒व्या᳚म् । एति॑ । ल॒भे॒त॒ । कृ॒षमा॑णः । प्र॒ति॒ष्ठाका॑म॒ इति॑ प्रति॒ष्ठा-का॒मः॒ । दि॒वः । ए॒व । अ॒स्मै॒ । प॒र्जन्यः॑ । व॒र्॒.ष॒ति॒ । वीति॑ । अ॒स्याम् । ओष॑धयः । रो॒ह॒न्ति॒ । स॒मर्द्धु॑क॒मिति॑ सं - अर्द्धु॑कम् । अ॒स्य॒ । स॒स्यम् । भ॒व॒ति॒ । अ॒ग्नी॒षो॒मीया॒मित्य॑ग्नी-सो॒मीया᳚म् । एति॑ । ल॒भे॒त॒ । यः । का॒मये॑त । अन्न॑वा॒न्नित्यन्न॑ - वा॒न् । अ॒न्ना॒द इत्य॑न्न - अ॒दः । स्या॒म् । इति॑ । अ॒ग्निना᳚ । ए॒व । अन्न᳚म् । अवेति॑ । रु॒न्धे॒ । सोमे॑न । अ॒न्नाद्य॒मित्य॑न्न - अद्य᳚म् । अन्न॑वा॒न्नित्यन्न॑ - वा॒न् । ए॒व । अ॒न्ना॒द इत्य॑न्न - अ॒दः । भ॒व॒ति॒ । सा॒र॒स्व॒तीम् । एति॑ । ल॒भे॒त॒ । यः ।  9 ( 50) 

TS 3.4.3.4  
ई॒श्व॒रः । वा॒चः । वदि॑तोः । सन्न् । वाच᳚म् । न । वदे᳚त् । वाक् । वै । सर॑स्वती । सर॑स्वतीम् । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सा । ए॒व । अ॒स्मि॒न्न् । वाच᳚म् । द॒धा॒ति॒ । प्रा॒जा॒प॒त्यामिति॑ प्राजा - प॒त्याम् । एति॑ । ल॒भे॒त॒ । यः । का॒मये॑त । अन॑भिजित॒मित्यन॑भि - जि॒त॒म् । अ॒भीति॑ । ज॒ये॒य॒म् । इति॑ । प्र॒जाप॑ति॒रिति॑ प्र॒जा - प॒तिः॒ । सर्वाः᳚ । दे॒वताः᳚ । दे॒वता॑भिः । ए॒व । अन॑भिजित॒मित्यन॑भि - जि॒त॒म् । अ॒भीति॑ । ज॒य॒ति॒ । वा॒य॒व्य॑या । उ॒पाक॑रो॒तीयु॑प - आक॑रोति । वा॒योः । ए॒व । ए॒ना॒म् । अ॒व॒रुद्ध्येत्य॑व - रुद्ध्य॑ । एति॑ । ल॒भ॒ते॒ । आकू᳚त्या॒ इत्या - कू॒त्यै॒ । त्वा॒ । कामा॑य । त्वा॒ ।  10 ( 50) 

TS 3.4.3.5  
इति॑ । आ॒ह॒ । य॒था॒य॒जुरिति॑ यथा - य॒जुः । ए॒व । ए॒तत् । कि॒क्कि॒टा॒कार॒मिति॑ किक्किटा - कार᳚म् । जु॒हो॒ति॒ । कि॒क्कि॒टा॒का॒रेणेति॑ किक्किटा - का॒रेण॑ । वै । ग्रा॒म्याः । प॒शवः॑ । र॒म॒न्ते॒ । प्रेति॑ । आ॒र॒ण्याः । प॒त॒न्ति॒ । यत् । कि॒क्कि॒टा॒कार॒मिति॑ किक्किटा - कार᳚म् । जु॒होति॑ । ग्रा॒म्याणा᳚म् । प॒शू॒नाम् । धृत्यै᳚ । पर्य॑ग्ना॒विति॒ परि॑-अ॒ग्नौ॒ । क्रि॒यमा॑णे । जु॒हो॒ति॒ । जीव॑न्तीम् । ए॒व । ए॒ना॒म् । सु॒व॒र्गमिति॑ सुवः - गम् । लो॒कम् । ग॒म॒य॒ति॒ । त्वम् । तु॒रीया᳚ । व॒शिनी᳚ । व॒शा । अ॒सि॒ । इति॑ । आ॒ह॒ । दे॒व॒त्रेति॑ देव - त्रा । ए॒व । ए॒ना॒म् । ग॒म॒य॒ति॒ । स॒त्याः । स॒न्तु॒ । यज॑मानस्य । कामाः᳚ । इति॑ । आ॒ह॒ । ए॒षः । वै । कामः॑ ।  11 ( 50) 

TS 3.4.3.6  
यज॑मानस्य । यत् । अना᳚र्तः । उ॒दृच॒मित्यु॑त् - ऋच᳚म् । गच्छ॑ति । तस्मा᳚त् । ए॒वम् । आ॒ह॒ । अ॒जा । अ॒सि॒ । र॒यि॒ष्ठेति॑ रयि - स्था । इति॑ । आ॒ह॒ । ए॒षु । ए॒व । ए॒ना॒म् । लो॒केषु॑ । प्रतीति॑ । स्था॒प॒य॒ति॒ । दि॒वि । ते॒ । बृ॒हत् । भाः । इति॑ । आ॒ह॒ । सु॒व॒र्ग इति॑ सुवः- गे । ए॒व । अ॒स्मै॒ । लो॒के । ज्योतिः॑ । द॒धा॒ति॒ । तन्तु᳚म् । त॒न्वन्न् । रज॑सः । भा॒नुम् । अन्विति॑ । इ॒हि॒ । इति॑ । आ॒ह॒ । इ॒मान् । ए॒व । अ॒स्मै॒ । लो॒कान् । ज्योति॑ष्मतः । क॒रो॒ति॒ । अ॒नु॒ल्ब॒णम् । व॒य॒त॒ । जोगु॑वाम् । अपः॑ । इति॑ ।  12 ( 50) 

TS 3.4.3.7  
आ॒ह॒ । यत् । ए॒व । य॒ज्ञे । उ॒ल्बण᳚म् । क्रि॒यते᳚ । तस्य॑ । ए॒व । ए॒षा । शान्तिः॑ । मनुः॑ । भ॒व॒ । ज॒नय॑ । दैव्य᳚म् । जन᳚म् । इति॑ । आ॒ह॒ । मा॒न॒व्यः॑ । वै । प्र॒जा इति॑ प्र - जाः । ताः । ए॒व । आ॒द्याः᳚ । कु॒रु॒ते॒ । मन॑सः । ह॒विः । अ॒सि॒ । इति॑ । आ॒ह॒ । स्व॒गाकृ॑त्या॒ इति॑ स्व॒गा - कृ॒त्यै॒ । गात्रा॑णाम् । ते॒ । गा॒त्र॒भाज॒ इति॑ गात्र - भाजः॑ । भू॒या॒स्म॒ । इति॑ । आ॒ह॒ । आ॒शिष॒मित्या᳚ - शिष᳚म् । ए॒व । ए॒ताम् । एति॑ । शा॒स्ते॒ । तस्यै᳚ । वै । ए॒तस्याः᳚ । एक᳚म् । ए॒व । अदे॑वयजन॒मित्यदे॑व - य॒ज॒न॒म् । यत् । आल॑ब्धाया॒मित्या - ल॒ब्धा॒या॒म् । अ॒भ्रः ।  13 ( 50) 

TS 3.4.3.8  
भव॑ति । यत् । आल॑ब्धाया॒मित्या - ल॒ब्धा॒या॒म् । अ॒भ्रः । स्यात् । अ॒फ्स्वित्य॑प्-सु । वा॒ । प्र॒वे॒शये॒दिति॑ प्र - वे॒शये᳚त् । सर्वा᳚म् । वा॒ । प्रेति॑ । अ॒श्ञी॒या॒त् । यत् । अ॒फ्स्वित्य॑प् - सु । प्र॒वे॒शये॒दिति॑ प्र - वे॒शये᳚त् । य॒ज्ञ॒वे॒श॒समिति॑ यज्ञ - वे॒श॒सम् । कु॒र्या॒त् । सर्वा᳚म् । ए॒व । प्रेति॑ । अ॒श्ञी॒या॒त् । इ॒न्द्रि॒यम् । ए॒व । आ॒त्मन्न् । ध॒त्ते॒ । सा । वै । ए॒षा । त्र॒या॒णाम् । ए॒व । अव॑रु॒द्धेत्यव॑ - रु॒द्धा॒ । सं॒ॅव॒थ्स॒र॒सद॒ इति॑ संॅवथ्सर - सदः॑ । स॒ह॒स्र॒या॒जिन॒ इति॑ सहस्र - या॒जिनः॑ । गृ॒ह॒मे॒धिन॒ इति॑ गृह - मे॒धिनः॑ । ते । ए॒व । ए॒तया᳚ । य॒जे॒र॒न्न् । तेषा᳚म् । ए॒व । ए॒षा । आ॒प्ता ।  ।  14 ( 42) 

TS 3.4.4.1  
चि॒त्तम् । च॒ । चित्तिः॑ । च॒ । आकू॑त॒मित्या - कू॒त॒म् । च॒ । आकू॑ति॒रित्या - कू॒तिः॒ । च॒ । विज्ञा॑त॒मिति॒ वि - ज्ञा॒त॒म् । च॒ । वि॒ज्ञान॒मिति॑ वि-ज्ञान᳚म् । च॒ । मनः॑ । च॒ । शक्व॑रीः । च॒ । दर्.शः॑ । च॒ । पू॒र्णमा॑स॒ इति॑ पू॒र्ण - मा॒सः॒ । च॒ । बृ॒हत् । च॒ । र॒थ॒न्त॒रमिति॑ रथं - त॒रम् । च॒ । प्र॒जाप॑ति॒रिति॑ प्र॒जा - प॒तिः॒ । जयान्॑ । इन्द्रा॑य । वृष्णे᳚ । प्रेति॑ । अ॒य॒च्छ॒त् । उ॒ग्रः । पृ॒त॒नाज्ये॑षु । तस्मै᳚ । विशः॑ । समिति॑ । अ॒न॒म॒न्त॒ । सर्वाः᳚ । सः । उ॒ग्रः । सः । हि । हव्यः॑ । ब॒भूव॑ । दे॒वा॒सु॒रा इति॑ देव - अ॒सु॒राः । संॅय॑त्ता॒ इति॒ सं - य॒त्ताः॒ । आ॒स॒न्न् । सः । इन्द्रः॑ । प्र॒जाप॑ति॒मिति॑ प्र॒जा - प॒ति॒म् । उपेति॑ ( ) । अ॒धा॒व॒त् । तस्मै᳚ । ए॒तान् । जयान्॑ । प्रेति॑ । अ॒य॒च्छ॒त् । तान् । अ॒जु॒हो॒त् । ततः॑ । वै । दे॒वाः । असु॑रान् । अ॒ज॒य॒न्न् । यत् । अज॑यन्न् । तत् । जया॑नाम् । ज॒य॒त्वमिति॑ जय - त्वम् । स्पर्द्ध॑मानेन । ए॒ते । हो॒त॒व्याः᳚ । जय॑ति । ए॒व । ताम् । पृत॑नाम् ।  ।  15 ( 75) 

TS 3.4.5.1  
अ॒ग्निः । भू॒ताना᳚म् । अधि॑पति॒रित्यधि॑- प॒तिः॒ । सः । मा॒ । अ॒व॒तु॒ । इन्द्रः॑ । ज्ये॒ष्ठाना᳚म् । य॒मः । पृ॒थि॒व्याः । वा॒युः । अ॒न्तरि॑क्षस्य । सूर्यः॑ । दि॒वः । च॒न्द्रमाः᳚ । नक्ष॑त्राणाम् । बृह॒स्पतिः॑ । ब्रह्म॑णः । मि॒त्रः । स॒त्याना᳚म् । वरु॑णः । अ॒पाम् । स॒मु॒द्रः । स्रो॒त्याना᳚म् । अन्न᳚म् । साम्रा᳚ज्याना॒मिति॒ सां - रा॒ज्या॒ना॒म् । अधि॑प॒तीत्यधि॑-प॒ति॒ । तत् । मा॒ । अ॒व॒तु॒ । सोमः॑ । ओष॑धीनाम् । स॒वि॒ता । प्र॒स॒वाना॒मिति॑ प्र - स॒वाना᳚म् । रु॒द्रः । प॒शू॒नाम् । त्वष्टा᳚ । रू॒पाणा᳚म् । विष्णुः॑ । पर्व॑तानाम् । म॒रुतः॑ । ग॒णाना᳚म् । अधि॑पतय॒ इत्यधि॑ - प॒त॒यः॒ । ते । मा॒ । अ॒व॒न्तु॒ । पित॑रः । पि॒ता॒म॒हाः॒ । प॒रे॒ । अ॒व॒रे॒ ( ) । तताः᳚ । त॒ता॒म॒हाः॒ । इ॒ह । मा॒ । अ॒व॒त॒ ।  । अ॒स्मिन्न् । ब्रह्मन्न्॑ । अ॒स्मिन्न् । क्ष॒त्रे । अ॒स्याम् । आ॒शिषीत्या᳚ - शिषि॑ । अ॒स्याम् । पु॒रो॒धाया॒मिति॑ पुरः - धाया᳚म् । अ॒स्मिन्न् । कर्मन्न्॑ । अ॒स्याम् । दे॒वहू᳚त्या॒मिति॑ दे॒व - हू॒त्या॒म् ।  ।  16 ( 67) 

TS 3.4.6.1  
दे॒वाः । वै । यत् । य॒ज्ञे । अकु॑र्वत । तत् । असु॑राः । अ॒कु॒र्व॒त॒ । ते । दे॒वाः । ए॒तान् । अ॒भ्या॒ता॒नानित्य॑भि - आ॒ता॒नान् । अ॒प॒श्य॒न्न् । तान् । अ॒भ्यात॑न्व॒तेत्य॑भि - आत॑न्वत । यत् । दे॒वाना᳚म् । कर्म॑ । आसी᳚त् । आर्द्ध्य॑त । तत् । यत् । असु॑राणाम् । न । तत् । आ॒र्द्ध्य॒त॒ । येन॑ । कर्म॑णा । ईर्थ्से᳚त् । तत्र॑ । हो॒त॒व्याः᳚ । ऋ॒द्ध्नोति॑ । ए॒व । तेन॑ । कर्म॑णा । यत् । विश्वे᳚ । दे॒वाः । स॒मभ॑र॒न्निति॑ सं - अभ॑रन्न् । तस्मा᳚त् । अ॒भ्या॒ता॒ना इत्य॑भि - आ॒ता॒नाः । वै॒श्व॒दे॒वा इति॑ वैश्व - दे॒वाः । यत् । प्र॒जाप॑ति॒रिति॑ प्र॒जा - प॒तिः॒ । जयान्॑ । प्रेति॑ । अय॑च्छत् । तस्मा᳚त् । जयाः᳚ । प्रा॒जा॒प॒त्या इति॑ प्राजा-प॒त्याः ।  17 ( 50) 

TS 3.4.6.2  
यत् । रा॒ष्ट्र॒भृद्भि॒रिति॑ राष्ट्र॒भृत् - भिः॒ । रा॒ष्ट्रम् । एति॑ । अद॑दत । तत् । रा॒ष्ट्र॒भृता॒मिति॑ राष्ट्र - भृता᳚म् । रा॒ष्ट्र॒भृ॒त्त्वमिति॑ राष्ट्रभृत् - त्वम् । ते । दे॒वाः । अ॒भ्या॒ता॒नैरित्य॑भि - आ॒ता॒नैः । असु॑रान् । अ॒भ्यात॑न्व॒तेत्य॑भि - आत॑न्वत । जयैः᳚ । अ॒ज॒य॒न् । रा॒ष्ट्र॒भृद्भि॒रिति॑ राष्ट्र॒भृत् - भिः॒ । रा॒ष्ट्रम् । एति॑ । अ॒द॒द॒त॒ । यत् । दे॒वाः । अ॒भ्या॒ता॒नैरित्य॑भि - आ॒ता॒नैः । असु॑रान् । अ॒भ्यात॑न्व॒तेत्य॑भि - आत॑न्वत । तत् । अ॒भ्या॒ता॒नाना॒मित्य॑भि - आ॒ता॒नाना᳚म् । अ॒भ्या॒ता॒न॒त्वमित्य॑भ्यातान - त्वम् । यत् । जयैः᳚ । अज॑यन्न् । तत् । जया॑नाम् । ज॒य॒त्वमिति॑ जय - त्वम् । यत् । रा॒ष्ट्र॒भृद्भि॒रिति॑ राष्ट्र॒भृत् - भिः॒ । रा॒ष्ट्रम् । एति॑ । अद॑दत । तत् । रा॒ष्ट्र॒भृता॒मिति॑ राष्ट्र - भृता᳚म् । रा॒ष्ट्र॒भृ॒त्त्वमिति॑ राष्ट्रभृत् - त्वम् । ततः॑ । दे॒वाः । अभ॑वन्न् । परेति॑ । असु॑राः । यः । भ्रातृ॑व्यवा॒निति॒ भ्रातृ॑व्य - वा॒न् । स्यात् । सः ( ) । ए॒तान् । जु॒हु॒या॒त् । अ॒भ्या॒ता॒नैरित्य॑भि-आ॒ता॒नैः । ए॒व । भ्रातृ॑व्यान् । अ॒भ्यात॑नुत॒ इत्य॑भि - आत॑नुते । जयैः᳚ । ज॒य॒ति॒ । रा॒ष्ट्र॒भृद्भि॒रिति॑ राष्ट्र॒भृत् - भिः॒ । रा॒ष्ट्रम् । एति॑ । द॒त्ते॒ । भव॑ति । आ॒त्मना᳚ । परेति॑ । अ॒स्य॒ । भ्रातृ॑व्यः । भ॒व॒ति॒ ।  ।  18 ( 68) 

TS 3.4.7.1  
ऋ॒ता॒षाट् । ऋ॒तधा॒मेत्यृ॒त - धा॒मा॒ । अ॒ग्निः । ग॒न्ध॒र्वः । तस्य॑ । ओष॑धयः । अ॒फ्स॒रसः॑ । ऊर्जः॑ । नाम॑ । सः । इ॒दम् । ब्रह्म॑ । क्ष॒त्रम् । पा॒तु॒ । ताः । इ॒दम् । ब्रह्म॑ । क्ष॒त्रम् । पा॒न्तु॒ । तस्मै᳚ । स्वाहा᳚ । ताभ्यः॑ । स्वाहा᳚ । सꣳ॒॒हि॒त इति॑ सं - हि॒तः । वि॒श्वसा॒मेति॑ वि॒श्व - सा॒मा॒ । सूर्यः॑ । ग॒न्ध॒र्वः । तस्य॑ । मरी॑चयः । अ॒फ्स॒रसः॑ । आ॒युव॒ इत्या᳚ - युवः॑ । सु॒षु॒म्न इति॑ सु - सु॒म्नः । सूर्य॑रश्मि॒रिति॒ सूर्य॑-र॒श्मिः॒ । च॒न्द्रमाः᳚ । ग॒न्ध॒र्वः । तस्य॑ । नक्ष॑त्राणि । अ॒फ्स॒रसः॑ । बे॒कुर॑यः । भु॒ज्युः । सु॒प॒र्ण इति॑ सु - प॒र्णः । य॒ज्ञः । ग॒न्ध॒र्वः । तस्य॑ । दक्षि॑णाः । अ॒फ्स॒रसः॑ । स्त॒वाः । प्र॒जाप॑ति॒रिति॑ प्र॒जा-प॒तिः॒ । वि॒श्वक॒र्मेति॑ वि॒श्व - क॒र्मा॒ । मनः॑ ।  19 ( 50) 

TS 3.4.7.2  
ग॒न्ध॒र्वः । तस्य॑ । ऋ॒ख्सा॒मानीत्यृ॑क्-सा॒मानि॑ । अ॒फ्स॒रसः॑ । वह्न॑यः । इ॒षि॒रः । वि॒श्वव्य॑चा॒ इति॑ वि॒श्व - व्य॒चाः॒ । वातः॑ । ग॒न्ध॒र्वः । तस्य॑ । आपः॑ । अ॒फ्स॒रसः॑ । मु॒दाः । भुव॑नस्य । प॒ते॒ । यस्य॑ । ते॒ । उ॒परि॑ । गृ॒हाः । इ॒ह । च॒ ।  । सः । नः॒ । रा॒स्व॒ । अज्या॑निम् । रा॒यः । पोष᳚म् । सु॒वीर्य॒मिति॑ सु - वीर्य᳚म् । सं॒ॅव॒थ्स॒रीणा॒मिति॑ सं - व॒थ्स॒रीणा᳚म् । स्व॒स्तिम् ।  । प॒र॒मे॒ष्ठी । अधि॑पति॒रित्यधि॑ - प॒तिः॒ । मृ॒त्युः । ग॒न्ध॒र्वः । तस्य॑ । विश्व᳚म् । अ॒फ्स॒रसः॑ । भुवः॑ । सु॒क्षि॒तिरिति॑ सु - क्षि॒तिः । सुभू॑ति॒रिति॒ सु - भू॒तिः॒ । भ॒द्र॒कृदिति॑ भद्र - कृत् । सुव॑र्वा॒निति॒ सुवः॑ - वा॒न् । प॒र्जन्यः॑ । ग॒न्ध॒र्वः । तस्य॑ । वि॒द्युत॒ इति॑ वि-द्युतः॑ । अ॒फ्स॒रसः॑ । रुचः॑ । दू॒रेहे॑ति॒रिति॑ दू॒रे - हे॒तिः॒ । अ॒मृ॒ड॒यः ।  20 ( 50) 

TS 3.4.7.3  
मृ॒त्युः । ग॒न्ध॒र्वः । तस्य॑ । प्र॒जा इति॑ प्र - जाः । अ॒फ्स॒रसः॑ । भी॒रुवः॑ । चारुः॑ । कृ॒प॒ण॒का॒शीति॑ कृपण-का॒शी । कामः॑ । ग॒न्ध॒र्वः । तस्य॑ । आ॒धय॒ इत्या᳚ - धयः॑ । अ॒फ्स॒रसः॑ । शो॒चय॑न्तीः । नाम॑ । सः । इ॒दम् । ब्रह्म॑ । क्ष॒त्रम् । पा॒तु॒ । ताः । इ॒दम् । ब्रह्म॑ । क्ष॒त्रम् । पा॒न्तु॒ । तस्मै᳚ । स्वाहा᳚ । ताभ्यः॑ । स्वाहा᳚ । सः । नः॒ । भु॒व॒न॒स्य॒ । प॒ते॒ । यस्य॑ । ते॒ । उ॒परि॑ । गृ॒हाः । इ॒ह । च॒ ।  । उ॒रु । ब्रह्म॑णे । अ॒स्मै । क्ष॒त्राय॑ । महि॑ । शर्म॑ । य॒च्छ॒ ।  ।  21 ( 46) 

TS 3.4.8.1  
रा॒ष्ट्रका॑मा॒येति॑ रा॒ष्ट्र - का॒मा॒य॒ । हो॒त॒व्याः᳚ । रा॒ष्ट्रम् । वै । रा॒ष्ट्र॒भृत॒ इति॑ राष्ट्र - भृतः॑ । रा॒ष्ट्रेण॑ । ए॒व । अ॒स्मै॒ । रा॒ष्ट्रम् । अवेति॑ । रु॒न्धे॒ । रा॒ष्ट्रम् । ए॒व । भ॒व॒ति॒ । आ॒त्मने᳚ । हो॒त॒व्याः᳚ । रा॒ष्ट्रम् । वै । रा॒ष्ट्र॒भृत॒ इति॑ राष्ट्र - भृतः॑ । रा॒ष्ट्रम् । प्र॒जेति॑ प्र - जा । रा॒ष्ट्रम् । प॒शवः॑ । रा॒ष्ट्रम् । यत् । श्रेष्ठः॑ । भव॑ति । रा॒ष्ट्रेण॑ । ए॒व । रा॒ष्ट्रम् । अवेति॑ । रु॒न्धे॒ । वसि॑ष्ठः । स॒मा॒नाना᳚म् । भ॒व॒ति॒ । ग्राम॑कामा॒येति॒ ग्राम॑ - का॒मा॒य॒ । हो॒त॒व्याः᳚ । रा॒ष्ट्रम् । वै । रा॒ष्ट्र॒भृत॒ इति॑ राष्ट्र-भृतः॑ । रा॒ष्ट्रम् । स॒जा॒ता इति॑ स - जा॒ताः । रा॒ष्ट्रेण॑ । ए॒व । अ॒स्मै॒ । रा॒ष्ट्रम् । स॒जा॒तानिति॑ स - जा॒तान् । अवेति॑ । रु॒न्धे॒ । ग्रा॒मी ।  22 ( 50) 

TS 3.4.8.2  
ए॒व । भ॒व॒ति॒ । अ॒धि॒देव॑न॒ इत्य॑धि - देव॑ने । जु॒हो॒ति॒ । अ॒धि॒देव॑न॒ इत्य॑धि - देव॑ने । ए॒व । अ॒स्मै॒ । स॒जा॒तानिति॑ स-जा॒तान् । अवेति॑ । रु॒न्धे॒ । ते । ए॒न॒म् । अव॑रुद्धा॒ इत्यव॑ - रु॒द्धाः॒ । उपेति॑ । ति॒ष्ठ॒न्ते॒ । र॒थ॒मु॒ख इति॑ रथ - मु॒खे । ओज॑स्काम॒स्येत्योजः॑ - का॒म॒स्य॒ । हो॒त॒व्याः᳚ । ओजः॑ । वै । रा॒ष्ट्र॒भृत॒ इति॑ राष्ट्र-भृतः॑ । ओजः॑ । रथः॑ । ओज॑सा । ए॒व । अ॒स्मै॒ । ओजः॑ । अवेति॑ । रु॒न्धे॒ । ओ॒ज॒स्वी । ए॒व । भ॒व॒ति॒ । यः । रा॒ष्ट्रात् । अप॑भूत॒ इत्यप॑ - भू॒तः॒ । स्यात् । तस्मै᳚ । हो॒त॒व्याः᳚ । याव॑न्तः । अ॒स्य॒ । रथाः᳚ । स्युः । तान् । ब्रू॒या॒त् । यु॒ङ्ध्वम् । इति॑ । रा॒ष्ट्रम् । ए॒व । अ॒स्मै॒ । यु॒न॒क्ति॒ ।  23 ( 50) 

TS 3.4.8.3  
आहु॑तय॒ इत्या - हु॒त॒यः॒ । वै । ए॒तस्य॑ । अक्लृ॑प्ताः । यस्य॑ । रा॒ष्ट्रम् । न । कल्प॑ते । स्व॒र॒थस्येति॑ स्व - र॒थस्य॑ । दक्षि॑णम् । च॒क्रम् । प्र॒वृह्येति॑ प्र - वृह्य॑ । ना॒डीम् । अ॒भीति॑ । जु॒हु॒या॒त् । आहु॑ती॒रित्या - हु॒तीः॒ । ए॒व । अ॒स्य॒ । क॒ल्प॒य॒ति॒ । ताः । अ॒स्य॒ । कल्प॑मानाः । रा॒ष्ट्रम् । अन्विति॑ । क॒ल्प॒ते॒ । स॒ङ्ग्रा॒म इति॑ सं - ग्रा॒मे । संॅय॑त्त॒ इति॒ सं - य॒त्ते॒ । हो॒त॒व्याः᳚ । रा॒ष्ट्रम् । वै । रा॒ष्ट्र॒भृत॒ इति॑ राष्ट्र - भृतः॑ । रा॒ष्ट्रे । खलु॑ । वै । ए॒ते । व्याय॑च्छन्त॒ इति॑ वि - आय॑च्छन्ते । ये । स॒ङ्ग्रा॒ममिति॑ सं - ग्रा॒मम् । सं॒ॅयन्तीति॑ सं-यन्ति॑ । यस्य॑ । पूर्व॑स्य । जुह्व॑ति । सः । ए॒व । भ॒व॒ति॒ । जय॑ति । तम् । स॒ङ्ग्रा॒ममिति॑ सं - ग्रा॒मम् । मा॒न्धु॒कः । इ॒द्ध्मः ।  24 ( 50) 

TS 3.4.8.4  
भ॒व॒ति॒ । अङ्गा॑राः । ए॒व । प्र॒ति॒वेष्ट॑माना॒ इति॑ प्रति - वेष्ट॑मानाः । अ॒मित्रा॑णाम् । अ॒स्य॒ । सेना᳚म् । प्रतीति॑ । वे॒ष्ट॒य॒न्ति॒ । यः । उ॒न्माद्ये॒दित्यु॑त् - माद्ये᳚त् । तस्मै᳚ । हो॒त॒व्याः᳚ । ग॒न्ध॒र्वा॒फ्स॒रस॒ इति॑ गन्धर्व - अ॒फ्स॒रसः॑ । वै । ए॒तम् । उदिति॑ । मा॒द॒य॒न्ति॒ । यः । उ॒न्माद्य॒तीत्यु॑त् - माद्य॑ति । ए॒ते । खलु॑ । वै । ग॒न्ध॒र्वा॒फ्स॒रस॒ इति॑ गन्धर्व - अ॒फ्स॒रसः॑ । यत् । रा॒ष्ट्र॒भृत॒ इति॑ राष्ट्र - भृतः॑ । तस्मै᳚ । स्वाहा᳚ । ताभ्यः॑ । स्वाहा᳚ । इति॑ । जु॒हो॒ति॒ । तेन॑ । ए॒व । ए॒ना॒न् । श॒म॒य॒ति॒ । नैय॑ग्रोधः । औदु॑म्बरः । आश्व॑त्थः । प्लाक्षः॑ । इति॑ । इ॒द्ध्मः । भ॒व॒ति॒ । ए॒ते । वै । ग॒न्ध॒र्वा॒फ्स॒रसा॒मिति॑ गन्धर्व - अ॒फ्स॒रसा᳚म् । गृ॒हाः । स्वे । ए॒व । ए॒ना॒न् ।  25 ( 50) 

TS 3.4.8.5  
आ॒यत॑न॒ इत्या᳚ - यत॑ने । श॒म॒य॒ति॒ । अ॒भि॒चर॒तेत्य॑भि - चर॑ता । प्र॒ति॒लो॒ममिति॑ प्रति - लो॒मम् । हो॒त॒व्याः᳚ । प्रा॒णानिति॑ प्र - अ॒नान् । ए॒व । अ॒स्य॒ । प्र॒तीचः॑ । प्रतीति॑ । यौ॒ति॒ । तम् । ततः॑ । येन॑ । केन॑ । च॒ । स्तृ॒णु॒ते॒ । स्वकृ॑त॒ इति॒ स्व - कृ॒ते॒ । इरि॑णे । जु॒हो॒ति॒ । प्र॒द॒र इति॑ प्र - द॒रे । वा॒ । ए॒तत् । वै । अ॒स्यै । निर्.ऋ॑तिगृहीत॒मिति॒ निर्.ऋ॑ति - गृ॒ही॒त॒म् । निर्.ऋ॑तिगृहीत॒ इति॒ निर्.ऋ॑ति-गृ॒ही॒ते॒ । ए॒व । ए॒न॒म् । निर्.ऋ॒त्येति॒ निः-ऋ॒त्या॒ । ग्रा॒ह॒य॒ति॒ । यत् । वा॒चः । क्रू॒रम् । तेन॑ । वष॑ट् । क॒रो॒ति॒ । वा॒चः । ए॒व । ए॒न॒म् । क्रू॒रेण॑ । प्रेति॑ । वृ॒श्च॒ति॒ । ता॒जक् । आर्ति᳚म् । एति॑ । ऋ॒च्छ॒ति॒ । यस्य॑ । का॒मये॑त । अ॒न्नाद्य॒मित्य॑न्न - अद्य᳚म् ।  26 ( 50) 

TS 3.4.8.6  
एति॑ । द॒दी॒य॒ । इति॑ । तस्य॑ । स॒भाया᳚म् । उ॒त्ता॒न इत्यु॑त् - ता॒नः । नि॒पद्येति॑ नि - पद्य॑ । भुव॑नस्य । प॒ते॒ । इति॑ । तृणा॑नि । समिति॑ । गृ॒ह्णी॒या॒त् । प्र॒जाप॑ति॒रिति॑ प्र॒जा - प॒तिः॒ । वै । भुव॑नस्य । पतिः॑ । प्र॒जाप॑ति॒नेति॑ प्र॒जा - प॒ति॒ना॒ । ए॒व । अ॒स्य॒ । अ॒न्नाद्य॒मित्य॑न्न - अद्य᳚म् । एति॑ । द॒त्ते॒ । इ॒दम् । अ॒हम् । अ॒मुष्य॑ । आ॒मु॒ष्या॒य॒णस्य॑ । अ॒न्नाद्य॒मित्य॑न्न - अद्य᳚म् । ह॒रा॒मि॒ । इति॑ । आ॒ह॒ । अ॒न्नाद्य॒मित्य॑न्न - अद्य᳚म् । ए॒व । अ॒स्य॒ । ह॒र॒ति॒ । ष॒ड्भिरिति॑ षट् - भिः । ह॒र॒ति॒ । षट् । वै । ऋ॒तवः॑ । प्र॒जाप॑ति॒नेति॑ प्र॒जा-प॒ति॒ना॒ । ए॒व । अ॒स्य॒ । अ॒न्नाद्य॒मित्य॑न्न -अद्य᳚म् । आ॒दायेत्या᳚-दाय॑ । ऋ॒तवः॑ । अ॒स्मै॒ । अनु॑ । प्रेति॑ । य॒च्छ॒न्ति॒ ।  27 ( 50) 

TS 3.4.8.7  
यः । ज्ये॒ष्ठब॑न्धु॒रिति॑ ज्ये॒ष्ठ - ब॒न्धुः॒ । अप॑भूत॒ इत्यप॑ - भू॒तः॒ । स्यात् । तम् । स्थले᳚ । अ॒व॒साय्येत्य॑व - साय्य॑ । ब्र॒ह्मौ॒द॒नमिति॑ ब्रह्म - ओ॒द॒नम् । चतु॑श्शराव॒मिति॒ चतुः॑ - श॒रा॒व॒म् । प॒क्त्वा । तस्मै᳚ । हो॒त॒व्याः᳚ । वर्ष्म॑ । वै । रा॒ष्ट्र॒भृत॒ इति॑ राष्ट्र - भृतः॑ । वर्ष्म॑ । स्थल᳚म् । वर्ष्म॑णा । ए॒व । ए॒न॒म् । वर्ष्म॑ । स॒मा॒नाना᳚म् । ग॒म॒य॒ति॒ । चतु॑श्शराव॒ इति॒ चतुः॑ - श॒रा॒वः॒ । भ॒व॒ति॒ । दि॒क्षु । ए॒व । प्रतीति॑ । ति॒ष्ठ॒ति॒ । क्षी॒रे । भ॒व॒ति॒ । रुच᳚म् । ए॒व । अ॒स्मि॒न्न् । द॒धा॒ति॒ । उदिति॑ । ह॒र॒ति॒ । शृ॒त॒त्वायेति॑ शृत - त्वाय॑ । स॒र्पिष्वान्॑ । भ॒व॒ति॒ । मे॒द्ध्य॒त्वायेति॑ मेद्ध्य-त्वाय॑ । च॒त्वारः॑ । आ॒र्॒.षे॒याः । प्रेति॑ । अ॒श्ञ॒न्ति॒ । दि॒शाम् । ए॒व । ज्योति॑षि । जु॒हो॒ति॒ ।  ।  28 ( 49) 

TS 3.4.9.1  
देवि॑काः । निरिति॑ । व॒पे॒त् । प्र॒जाका॑म॒ इति॑ प्र॒जा - का॒मः॒ । छन्दाꣳ॑सि । वै । देवि॑काः । छन्दाꣳ॑सि । इ॒व॒ । खलु॑ । वै । प्र॒जा इति॑ प्र-जाः । छन्दो॑भि॒रिति॒ छन्दः॑ - भिः॒ । ए॒व । अ॒स्मै॒ । प्र॒जा इति॑ प्र-जाः । प्रेति॑ । ज॒न॒य॒ति॒ । प्र॒थ॒मम् । धा॒तार᳚म् । क॒रो॒ति॒ । मि॒थु॒नी । ए॒व । तेन॑ । क॒रो॒ति॒ । अन्विति॑ । ए॒व । अ॒स्मै॒ । अनु॑मति॒रित्य॑नु - म॒तिः॒ । म॒न्य॒ते॒ । रा॒ते । रा॒का । प्रेति॑ । सि॒नी॒वा॒ली । ज॒न॒य॒ति॒ । प्र॒जास्विति॑ प्र - जासु॑ । ए॒व । प्रजा॑ता॒स्विति॒ प्र - जा॒ता॒सु॒ । कु॒ह्वा᳚ । वाच᳚म् । द॒धा॒ति॒ । ए॒ताः । ए॒व । निरिति॑ । व॒पे॒त् । प॒शुका॑म॒ इति॑ प॒शु - का॒मः॒ । छन्दाꣳ॑सि । वै । देवि॑काः । छन्दाꣳ॑सि ।  29 ( 50) 

TS 3.4.9.2  
इ॒व॒ । खलु॑ । वै । प॒शवः॑ । छन्दो॑भि॒रिति॒ छन्दः॑ - भिः॒ । ए॒व । अ॒स्मै॒ । प॒शून् । प्रेति॑ । ज॒न॒य॒ति॒ । प्र॒थ॒मम् । धा॒तार᳚म् । क॒रो॒ति॒ । प्रेति॑ । ए॒व । तेन॑ । वा॒प॒य॒ति॒ । अन्विति॑ । ए॒व । अ॒स्मै॒ । अनु॑मति॒रित्य॑नु - म॒तिः॒ । म॒न्य॒ते॒ । रा॒ते । रा॒का । प्रेति॑ । सि॒नी॒वा॒ली । ज॒न॒य॒ति॒ । प॒शून् । ए॒व । प्रजा॑ता॒निति॒ प्र-जा॒ता॒न् । कु॒ह्वा᳚ । प्रतीति॑ । स्था॒प॒य॒ति॒ । ए॒ताः । ए॒व । निरिति॑ । व॒पे॒त् । ग्राम॑काम॒ इति॒ ग्राम॑ - का॒मः॒ । छन्दाꣳ॑सि । वै । देवि॑काः । छन्दाꣳ॑सि । इ॒व॒ । खलु॑ । वै । ग्रामः॑ । छन्दो॑भि॒रिति॒ छन्दः॑ - भिः॒ । ए॒व । अ॒स्मै॒ । ग्राम᳚म् ।  30 ( 50) 

TS 3.4.9.3  
अवेति॑ । रु॒न्धे॒ । म॒द्ध्य॒तः । धा॒तार᳚म् । क॒रो॒ति॒ । म॒द्ध्य॒तः । ए॒व । ए॒न॒म् । ग्राम॑स्य । द॒धा॒ति॒ । ए॒ताः । ए॒व । निरिति॑ । व॒पे॒त् । ज्योगा॑मया॒वीति॒ ज्योक् - आ॒म॒या॒वी॒ । छन्दाꣳ॑सि । वै । देवि॑काः । छन्दाꣳ॑सि । खलु॑ । वै । ए॒तम् । अ॒भीति॑ । म॒न्य॒न्ते॒ । यस्य॑ । ज्योक् । आ॒मय॑ति । छन्दो॑भि॒रिति॒ छन्दः॑ - भिः॒ । ए॒व । ए॒न॒म् । अ॒ग॒दम् । क॒रो॒ति॒ । म॒द्ध्य॒तः । धा॒तार᳚म् । क॒रो॒ति॒ । म॒द्ध्य॒तः । वै । ए॒तस्य॑ । अक्लृ॑प्तम् । यस्य॑ । ज्योक् । आ॒मय॑ति । म॒द्ध्य॒तः । ए॒व । अ॒स्य॒ । तेन॑ । क॒ल्प॒य॒ति॒ । ए॒ताः । ए॒व । निरिति॑ ।  31 ( 50) 

TS 3.4.9.4  
व॒पे॒त् । यम् । य॒ज्ञः । न । उ॒प॒नमे॒दित्यु॑प - नमे᳚त् । छन्दाꣳ॑सि । वै । देवि॑काः । छन्दाꣳ॑सि । खलु॑ । वै । ए॒तम् । न । उपेति॑ । न॒म॒न्ति॒ । यम् । य॒ज्ञः । न । उ॒प॒नम॒तीत्यु॑प - नम॑ति । प्र॒थ॒मम् । धा॒तार᳚म् । क॒रो॒ति॒ । मु॒ख॒तः । ए॒व । अ॒स्मै॒ । छन्दाꣳ॑सि । द॒धा॒ति॒ । उपेति॑ । ए॒न॒म् । य॒ज्ञः । न॒म॒ति॒ । ए॒ताः । ए॒व । निरिति॑ । व॒पे॒त् । ई॒जा॒नः । छन्दाꣳ॑सि । वै । देवि॑काः । या॒तया॑मा॒नीति॑ या॒त - या॒मा॒नि॒ । इ॒व॒ । खलु॑ । वै । ए॒तस्य॑ । छन्दाꣳ॑सि । यः । ई॒जा॒नः । उ॒त्त॒ममित्यु॑त् - त॒मम् । धा॒तार᳚म् । क॒रो॒ति॒ ।  32 ( 50) 

TS 3.4.9.5  
उ॒परि॑ष्टात् । ए॒व । अ॒स्मै॒ । छन्दाꣳ॑सि । अया॑तयामा॒नीत्यया॑त - या॒मा॒नि॒ । अवेति॑ । रु॒न्धे॒ । उपेति॑ । ए॒न॒म् । उत्त॑र॒ इत्युत् - त॒रः॒ । य॒ज्ञः । न॒म॒ति॒ । ए॒ताः । ए॒व । निरिति॑ । व॒पे॒त् । यम् । मे॒धा । न । उ॒प॒नमे॒दित्यु॑प - नमे᳚त् । छन्दाꣳ॑सि । वै । देवि॑काः । छन्दाꣳ॑सि । खलु॑ । वै । ए॒तम् । न । उपेति॑ । न॒म॒न्ति॒ । यम् । मे॒धा । न । उ॒प॒नम॒तीत्यु॑प - नम॑ति । प्र॒थ॒मम् । धा॒तार᳚म् । क॒रो॒ति॒ । मु॒ख॒तः । ए॒व । अ॒स्मै॒ । छन्दाꣳ॑सि । द॒धा॒ति॒ । उपेति॑ । ए॒न॒म् । मे॒धा । न॒म॒ति॒ । ए॒ताः । ए॒व । निरिति॑ । व॒पे॒त् ।  33 ( 50) 

TS 3.4.9.6  
रुक्का॑म॒ इति॒ रुक्-का॒मः॒ । छन्दाꣳ॑सि । वै । देवि॑काः । छन्दाꣳ॑सि । इ॒व॒ । खलु॑ । वै । रुक् । छन्दो॑भि॒रिति॒ छन्दः॑-भिः॒ । ए॒व । अ॒स्मि॒न्न् । रुच᳚म् । द॒धा॒ति॒ । क्षी॒रे । भ॒व॒न्ति॒ । रुच᳚म् । ए॒व । अ॒स्मि॒न्न् । द॒ध॒ति॒ । म॒द्ध्य॒तः । धा॒तार᳚म् । क॒रो॒ति॒ । म॒द्ध्य॒तः । ए॒व । ए॒न॒म् । रु॒चः । द॒धा॒ति॒ । गा॒य॒त्री । वै । अनु॑मति॒रित्य॑नु - म॒तिः॒ । त्रि॒ष्टुक् । रा॒का । जग॑ती । सि॒नी॒वा॒ली । अ॒नु॒ष्टुबित्य॑नु - स्तुप् । कु॒हूः । धा॒ता । व॒ष॒ट्का॒र इति॑ वषट् - का॒रः । पू॒र्व॒प॒क्ष इति॑ पूर्व - प॒क्षः । रा॒का । अ॒प॒र॒प॒क्ष इत्य॑पर - प॒क्षः । कु॒हूः । अ॒मा॒वा॒स्येत्य॑मा - वा॒स्या᳚ । सि॒नी॒वा॒ली । पौ॒र्ण॒मा॒सीति॑ पौर्ण - मा॒सी । अनु॑मति॒रित्य॑नु - म॒तिः॒ । च॒न्द्रमाः᳚ । धा॒ता । अ॒ष्टौ ।  34 ( 50) 

TS 3.4.9.7  
वस॑वः । अ॒ष्टाक्ष॒रेत्य॒ष्टा - अ॒क्ष॒रा॒ । गा॒य॒त्री । एका॑दश । रु॒द्राः । एका॑दशाक्ष॒रेत्येका॑दश - अ॒क्ष॒रा॒ । त्रि॒ष्टुप् । द्वाद॑श । आ॒दि॒त्याः । द्वाद॑शाक्ष॒रेति॒ द्वाद॑श-अ॒क्ष॒रा॒ । जग॑ती । प्र॒जाप॑ति॒रिति॑ प्र॒जा - प॒तिः॒ । अ॒नु॒ष्टुबित्य॑नु-स्तुप् । धा॒ता । व॒ष॒ट्का॒र इति॑ वषट् - का॒रः । ए॒तत् । वै । देवि॑काः । सर्वा॑णि । च॒ । छन्दाꣳ॑सि । सर्वाः᳚ । च॒ । दे॒वताः᳚ । व॒ष॒ट्का॒र इति॑ वषट् - का॒रः । ताः । यत् । स॒ह । सर्वाः᳚ । नि॒र्वपे॒दिति॑ निः - वपे᳚त् । ई॒श्व॒राः । ए॒न॒म् । प्र॒दह॒ इति॑ प्र - दहः॑ । द्वे इति॑ । प्र॒थ॒मे इति॑ । नि॒रुप्येति॑ निः - उप्य॑ । धा॒तुः । तृ॒तीय᳚म् । निरिति॑ । व॒पे॒त् । तथो॒ इति॑ । ए॒व । उत्त॑रे॒ इत्युत् - त॒रे॒ । निरिति॑ । व॒पे॒त् । तथा᳚ । ए॒न॒म् । न । प्रेति॑ । द॒ह॒न्ति॒ ( ) । अथो॒ इति॑ । यस्मै᳚ । कामा॑य । नि॒रु॒प्यन्त॒ इति॑ निः - उ॒प्यन्ते᳚ । तम् । ए॒व । आ॒भिः॒ । उपेति॑ । आ॒प्नो॒ति॒ ।  ।  35 ( 59) 

TS 3.4.10.1  
वास्तोः᳚ । प॒ते॒ । प्रतीति॑ । जा॒नी॒हि॒ । अ॒स्मान् । स्वा॒वे॒श इति॑ सु-आ॒वे॒शः । अ॒न॒मी॒वः । भ॒व॒ । नः॒ ।  । यत् । त्वा॒ । ईम॑हे । प्रतीति॑ । तत् । नः॒ । जु॒ष॒स्व॒ । शम् । नः॒ । ए॒धि॒ । द्वि॒पद॒ इति॑ द्वि - पदे᳚ । शम् । चतु॑ष्पद॒ इति॒ चतुः॑ - प॒दे॒ ।  । वास्तोः᳚ । प॒ते॒ । श॒ग्मया᳚ । सꣳ॒॒सदेति॑ सं - सदा᳚ । ते॒ । स॒क्षी॒महि॑ । र॒ण्वया᳚ । गा॒तु॒मत्येति॑ गातु - मत्या᳚ ।  । आवः॑ । क्षेमे᳚ । उ॒त । योगे᳚ । वर᳚म् । नः॒ । यू॒यम् । पा॒त॒ । स्व॒स्तिभि॒रिति॑ स्व॒स्ति - भिः॒ । सदा᳚ । नः॒ ।  । यत् । सा॒यम्प्रा॑त॒रिति॑ सा॒यं - प्रा॒तः॒ । अ॒ग्नि॒हो॒त्रमित्य॑ग्नि - हो॒त्रम् । जु॒होति॑ । आ॒हु॒ती॒ष्ट॒का इत्या॑हुति - इ॒ष्ट॒काः । ए॒व । ताः । उपेति॑ । ध॒त्ते॒ ।  36 ( 50) 

TS 3.4.10.2  
यज॑मानः । अ॒हो॒रा॒त्राणीत्य॑हः-रा॒त्राणि॑ । वै । ए॒तस्य॑ । इष्ट॑काः । यः । आहि॑ताग्नि॒रित्याहि॑त - अ॒ग्निः॒ । यत् । सा॒यम्प्रा॑त॒रिति॑ सा॒यं-प्रा॒तः॒ । जु॒होति॑ । अ॒हो॒रा॒त्राणीत्य॑हः - रा॒त्राणि॑ । ए॒व । आ॒प्त्वा । इष्ट॑काः । कृ॒त्वा । उपेति॑ । ध॒त्ते॒ । दश॑ । स॒मा॒नत्र॑ । जु॒हो॒ति॒ । दशा᳚क्ष॒रेति॒ दश॑ - अ॒क्ष॒रा॒ । वि॒राडिति॑ वि - राट् । वि॒राज॒मिति॑ वि - राज᳚म् । ए॒व । आ॒प्त्वा । इष्ट॑काम् । कृ॒त्वा । उपेति॑ । ध॒त्ते॒ । अथो॒ इति॑ । वि॒राजीति॑ वि - राजि॑ । ए॒व । य॒ज्ञम् । आ॒प्नो॒ति॒ । चित्य॑श्चित्य॒ इति॒ चित्यः॑ - चि॒त्यः॒ । अ॒स्य॒ । भ॒व॒ति॒ । तस्मा᳚त् । यत्र॑ । दश॑ । उ॒षि॒त्वा । प्र॒यातीति॑ प्र - याति॑ । तत् । य॒ज्ञ॒वा॒स्त्विति॑ यज्ञ-वा॒स्तु । अवा᳚स्तु । ए॒व । तत् । यत् । ततः॑ । अ॒र्वा॒चीन᳚म् ।  37 ( 50) 

TS 3.4.10.3  
रु॒द्रः । खलु॑ । वै । वा॒स्तो॒ष्प॒तिरिति॑ वास्तोः-प॒तिः । यत् । अहु॑त्वा । वा॒स्तो॒ष्प॒तीय॒मिति॑ वास्तोः - प॒तीय᳚म् । प्र॒या॒यादिति॑ प्र - या॒यात् । रु॒द्रः । ए॒न॒म् । भू॒त्वा । अ॒ग्निः । अ॒नू॒त्थायेत्य॑नु - उ॒त्थाय॑ । ह॒न्या॒त् । वा॒स्तो॒ष्प॒तीय॒मिति॑ वास्तोः - प॒तीय᳚म् । जु॒हो॒ति॒ । भा॒ग॒धेये॒नेति॑ भाग - धेये॑न । ए॒व । ए॒न॒म् । श॒म॒य॒ति॒ । न । आर्ति᳚म् । एति॑ । ऋ॒च्छ॒ति॒ । यज॑मानः । यत् । यु॒क्ते । जु॒हु॒यात् । यथा᳚ । प्रया॑त॒ इति॒ प्र - या॒ते॒ । वास्तौ᳚ । आहु॑ति॒मित्या-हु॒ति॒म् । जु॒होति॑ । ता॒दृक् । ए॒व । तत् । यत् । अयु॑क्ते । जु॒हु॒यात् । यथा᳚ । क्षेमे᳚ । आहु॑ति॒मित्या - हु॒ति॒म् । जु॒होति॑ । ता॒दृक् । ए॒व । तत् । अहु॑तम् । अ॒स्य॒ । वा॒स्तो॒ष्प॒तीय॒मिति॑ वास्तोः - प॒तीय᳚म् । स्या॒त् ।  38 ( 50) 

TS 3.4.10.4  
दक्षि॑णः । यु॒क्तः । भव॑ति । स॒व्यः । अयु॑क्तः । अथ॑ । वा॒स्तो॒ष्प॒तीय॒मिति॑ वास्तोः -प॒तीय᳚म् । जु॒हो॒ति॒ । उ॒भय᳚म् । ए॒व । अ॒कः॒ । अप॑रिवर्ग॒मित्यप॑रि - व॒र्ग॒म् । ए॒व । ए॒न॒म् । श॒म॒य॒ति॒ । यत् । एक॑या । जु॒हु॒यात् । द॒र्वि॒हो॒ममिति॑ दर्वि - हो॒मम् । कु॒र्या॒त् । पु॒रो॒नु॒वा॒क्या॑मिति॑ पुरः - अ॒नु॒वा॒क्या᳚म् । अ॒नूच्येत्य॑नु - उच्य॑ । या॒ज्य॑या । जु॒हो॒ति॒ । स॒दे॒व॒त्वायेति॑ सदेव - त्वाय॑ । यत् । हु॒ते । आ॒द॒द्ध्यादित्या᳚ - द॒द्ध्यात् । रु॒द्रम् । गृ॒हान् । अ॒न्वारो॑हये॒दित्य॑नु - आरो॑हयेत् । यत् । अ॒व॒क्षाणा॒नीत्य॑व - क्षाणा॑नि । अस॑म्प्रक्षा॒प्येत्यसं᳚ - प्र॒क्षा॒प्य॒ । प्र॒या॒यादिति॑ प्र - या॒यात् । यथा᳚ । य॒ज्ञ॒वे॒श॒समिति॑ यज्ञ - वे॒श॒सम् । वा॒ । आ॒दह॑न॒मित्या᳚ - दह॑नम् । वा॒ । ता॒दृक् । ए॒व । तत् । अ॒यम् । ते॒ । योनिः॑ । ऋ॒त्वियः॑ । इति॑ । अ॒रण्योः᳚ । स॒मारो॑हय॒तीति॑ सं - आरो॑हयति ।  39 ( 50) 

TS 3.4.10.5  
ए॒षः । वै । अ॒ग्नेः । योनिः॑ । स्वे । ए॒व । ए॒न॒म् । योनौ᳚ । स॒मारो॑हय॒तीति॑ सं-आरो॑हयति । अथो॒ इति॑ । खलु॑ । आ॒हुः॒ । यत् । अ॒रण्योः᳚ । स॒मारू॑ढ॒ इति॑ सं-आरू॑ढः । नश्ये᳚त् । उदिति॑ । अ॒स्य॒ । अ॒ग्निः । सी॒दे॒त् । पु॒न॒रा॒धेय॒ इति॑ पुनः - आ॒धेयः॑ । स्या॒त् । इति॑ । या । ते॒ । अ॒ग्न॒ । य॒ज्ञिया᳚ । त॒नूः । तया᳚ । एति॑ । इ॒हि॒ । एति॑ । रो॒ह॒ । इति॑ । आ॒त्मन्न् । स॒मारो॑हयत॒ इति॑ सं-आरो॑हयते । यज॑मानः । वै । अ॒ग्नेः । योनिः॑ । स्वाया᳚म् । ए॒व । ए॒न॒म् । योन्या᳚म् । स॒मारो॑हयत॒ इति॑ सं - आरो॑हयते ।  ।  40 ( 45) 

TS 3.4.11.1  
त्वम् । अ॒ग्ने॒ । बृ॒हत् । वयः॑ । दधा॑सि । दे॒व॒ । दा॒शुषे᳚ ।  । क॒विः । गृ॒हप॑ति॒रिति॑ गृ॒ह - प॒तिः॒ । युवा᳚ ।  । ह॒व्य॒वाडिति॑ हव्य - वाट् । अ॒ग्निः । अ॒जरः॑ । पि॒ता । नः॒ । वि॒भुरिति॑ वि - भुः । वि॒भावेति॑ वि - भावा᳚ । सु॒दृशी॑क॒ इति॑ सु - दृशी॑कः । अ॒स्मे इति॑ ।  । सु॒गा॒र्॒.ह॒प॒त्या इति॑ सु - गा॒र्॒.ह॒प॒त्याः । समिति॑ । इषः॑ । दि॒दी॒हि॒ । ॒स्म॒द्रिय॒गित्य॑स्म - द्रिय॑क् । समिति॑ । मि॒मी॒हि॒ । श्रवाꣳ॑सि ।  । त्वम् । च॒ । सो॒म॒ । नः॒ । वशः॑ । जी॒वातु᳚म् । न । म॒रा॒म॒हे॒ ।  । प्रि॒यस्तो᳚त्र॒ इति॑ प्रि॒य - स्तो॒त्रः॒ । वन॒स्पतिः॑ ।  । ब्र॒ह्मा । दे॒वाना᳚म् । प॒द॒वीरिति॑ पद - वीः । क॒वी॒नाम् । ऋषिः॑ । विप्रा॑णाम् । म॒हि॒षः । मृ॒गाणा᳚म् ।  । श्ये॒नः । गृद्ध्रा॑णाम् । स्वधि॑ति॒रिति॒ स्व - धि॒तिः॒ । वना॑नाम् । सोमः॑ ।  41 ( 50) 

TS 3.4.11.2  
प॒वित्र᳚म् । अतीति॑ । ए॒ति॒ । रेभन्न्॑ ।  । एति॑ । वि॒श्वदे॑व॒मिति॑ वि॒श्व - दे॒व॒म् । सत्प॑ति॒मिति॒ सत् - प॒ति॒म् । सू॒क्तैरिति॑ सु-उ॒क्तैः । अ॒द्य । वृ॒णी॒म॒हे॒ ।  । स॒त्यस॑व॒मिति॑ स॒त्य-स॒व॒म् । स॒वि॒तार᳚म् ।  । एति॑ । स॒त्येन॑ । रज॑सा । वर्त॑मानः । नि॒वे॒शय॒न्निति॑ नि-वे॒शयन्न्॑ । अ॒मृत᳚म् । मर्त्य᳚म् । च॒ ।  । हि॒र॒ण्यये॑न । स॒वि॒ता । रथे॑न । एति॑ । दे॒वः । या॒ति॒ । भुव॑ना । वि॒पश्य॒न्निति॑ वि-पश्यन्न्॑ ।  । यथा᳚ । नः॒ । अदि॑तिः । कर॑त् । पश्वे᳚ । नृभ्य॒ इति॒ नृ - भ्यः॒ । यथा᳚ । गवे᳚ ।  । यथा᳚ । तो॒काय॑ । रु॒द्रिय᳚म् ।  । मा । नः॒ । तो॒के । तन॑ये । मा । नः॒ । आयु॑षि । मा । नः॒ । गोषु॑ । मा ।  42 ( 50) 

TS 3.4.11.3  
नः॒ । अश्वे॑षु । री॒रि॒षः॒ ।  । वी॒रान् । मा । नः॒ । रु॒द्र॒ । भा॒मि॒तः । व॒धीः॒ । ह॒विष्म॑न्तः । नम॑सा । वि॒धे॒म॒ । ते॒ ।  । उ॒द॒प्रुत॒ इत्यु॑द - प्रुतः॑ । न । वयः॑ । रक्ष॑माणाः । वाव॑दतः । अ॒भ्रिय॑स्य । इ॒व॒ । घोषाः᳚ ।  । गि॒रि॒भ्रज॒ इति॑ गिरि - भ्रजः॑ । न । ऊ॒र्मयः॑ । मद॑न्तः । बृह॒स्पति᳚म् । अ॒भीति॑ । अ॒र्काः । अ॒ना॒व॒न्न् ।  । हꣳ॒॒सैः । इ॒व॒ । सखि॑भि॒रिति॒ सखि॑ - भिः॒ । वाव॑दद्भि॒रिति॒ वाव॑दत् - भिः॒ । अ॒श्म॒न्मया॒नीत्य॑श्मन्न् - मया॑नि । नह॑ना । व्यस्य॒न्निति॑ वि-अस्यन्न्॑ ।  । बृह॒स्पतिः॑ । अ॒भि॒कनि॑क्रद॒दित्य॑भि - कनि॑क्रदत् । गाः । उ॒त । प्रेति॑ । अ॒स्तौ॒त् । उदिति॑ । च॒ । वि॒द्वान् । अ॒गा॒य॒त् ।  । एति॑ । इ॒न्द्र॒ । सा॒न॒सिम् । र॒यिम् ।  43 ( 50) 

TS 3.4.11.4  
स॒जित्वा॑न॒मिति॑ स - जित्वा॑नम् । स॒दा॒सह॒मिति॑ सदा - सह᳚म् ।  । वर्.षि॑ष्ठम् । ऊ॒तये᳚ । भ॒र॒ ।  । प्रेति॑ । स॒सा॒हि॒षे॒ । पु॒रु॒हू॒तेति॑ पुरु-हू॒त॒ । शत्रून्॑ । ज्येष्ठः॑ । ते॒ । शुष्मः॑ । इ॒ह । रा॒तिः । अ॒स्तु॒ ।  । इन्द्र॑ । एति॑ । भ॒र॒ । दक्षि॑णेन । वसू॑नि । पतिः॑ । सिन्धू॑नाम् । अ॒सि॒ । रे॒वती॑नाम् ।  । त्वम् । सु॒तस्य॑ । पी॒तये᳚ । स॒द्यः । वृ॒द्धः । अ॒जा॒य॒थाः॒ । इन्द्र॑ । ज्यैष्ठ्या॑य । सु॒क्र॒तो॒ इति॑ सु-क्र॒तो॒ ।  । भुवः॑ । त्वम् । इ॒न्द्र॒ । ब्रह्म॑णा । म॒हान् । भुवः॑ । विश्वे॑षु । सव॑नेषु । य॒ज्ञियः॑ ।  । भुवः॑ । नॄन् । च्यौ॒त्नः । विश्व॑स्मिन्न् । भरे᳚ । ज्येष्ठः॑ । च॒ । मन्त्रः॑ ।  44 ( 50) 

TS 3.4.11.5  
वि॒श्व॒च॒र्॒.ष॒ण॒ इति॑ विश्व - च॒र्॒.ष॒णे॒ ।  । मि॒त्रस्य॑ । च॒र्॒.ष॒णी॒धृत॒ इति॑ चर्.षणि - धृतः॑ । श्रवः॑ । दे॒वस्य॑ । सा॒न॒सिम् ।  । स॒त्यम् । चि॒त्रश्र॑वस्तम॒मिति॑ चि॒त्रश्र॑वः - त॒म॒म् ।  । मि॒त्रः । जनान्॑ । या॒त॒य॒ति॒ । प्र॒जा॒नन्निति॑ प्र - जा॒नन् । मि॒त्रः । दा॒धा॒र॒ । पृ॒थि॒वीम् । उ॒त । द्याम् ।  । मि॒त्रः । कृ॒ष्टीः । अनि॑मि॒षेत्यनि॑ - मि॒षा॒ । अ॒भीति॑ । च॒ष्टे॒ । स॒त्याय॑ । ह॒व्यम् । घृ॒तव॒दिति॑ घृ॒त-व॒त् । वि॒धे॒म॒ ।  । प्रेति॑ । सः । मि॒त्र॒ । मर्तः॑ । अ॒स्तु॒ । प्रय॑स्वान् । यः । ते॒ । आ॒दि॒त्य॒ । शिक्ष॑ति । व्र॒तेन॑ ।  । न । ह॒न्य॒ते॒ । न । जी॒य॒ते॒ । त्वोतः॑ । न । ए॒न॒म् । अꣳहः॑ । अ॒श्ञो॒ति॒ । अन्ति॑तः । न । दू॒रात् ।  । यत् ।  45 ( 50) 

TS 3.4.11.6  
चि॒त् । हि । ते॒ । विशः॑ । य॒था॒ । प्रेति॑ । दे॒व॒ । व॒रु॒ण॒ । व्र॒तम् ।  । मि॒नी॒मसि॑ । द्यवि॑द्य॒वीति॒ द्यवि॑ - द्य॒वि॒ ।  । यत् । किम् । च॒ । इ॒दम् । व॒रु॒ण॒ । दैव्ये᳚ । जने᳚ । अ॒भि॒द्रो॒हमित्य॑भि - द्रो॒हम् । म॒नु॒ष्याः᳚ । चरा॑मसि ।  । अचि॑त्ती । यत् । तव॑ । धर्मा᳚ । यु॒यो॒पि॒म । मा । नः॒ । तस्मा᳚त् । एन॑सः । दे॒व॒ । री॒रि॒षः॒ ।  । कि॒त॒वासः॑ । यत् । रि॒रि॒पुः । न । दी॒वि । यत् । वा॒ । घ॒ । स॒त्यम् । उ॒त । यत् । न । वि॒द्म ।  । सर्वा᳚ । ता । वीति॑ । स्य॒ । शि॒थि॒रा ( ) । इ॒व॒ । दे॒व॒ । अथ॑ । ते॒ । स्या॒म॒ । व॒रु॒ण॒ । प्रि॒यासः॑ ।  ।  46 ( 57) 

3.5      तृतीयकाण्डे पञ्चमः प्रश्नः - इष्टिशेषाभिधानं
TS 3.5.1.1  
पू॒र्णा । प॒श्चात् । उ॒त । पू॒र्णा । पु॒रस्ता᳚त् । उदिति॑ । म॒द्ध्य॒तः । पौ॒र्ण॒मा॒सीति॑ पौर्ण - मा॒सी । जि॒गा॒य॒ ।  । तस्या᳚म् । दे॒वाः । अधीति॑ । सं॒ॅवस॑न्त॒ इति॑ सं - वस॑न्तः । उ॒त्त॒म इत्यु॑त् - त॒मे । नाके᳚ । इ॒ह । मा॒द॒य॒न्ता॒म् ।  । यत् । ते॒ । दे॒वाः । अद॑धुः । भा॒ग॒धेय॒मिति॑ भाग - धेय᳚म् । अमा॑वास्य॒ इत्यमा᳚ - वा॒स्ये॒ । सं॒ॅवस॑न्त॒ इति॑ सं - वस॑न्तः । म॒हि॒त्वेति॑ महि-त्वा ।  । सा । नः॒ । य॒ज्ञम् । पि॒पृ॒हि॒ । वि॒श्व॒वा॒र॒ इति॑ विश्व - वा॒रे॒ । र॒यिम् । नः॒ । धे॒हि॒ । सु॒भ॒ग॒ इति॑ सु - भ॒गे॒ । सु॒वीर॒मिति॑ सु - वीर᳚म् ।  । नि॒वेश॒नीति॑ नि - वेश॑नी । स॒ङ्गम॒नीति॑ सं - गम॑नी । वसू॑नाम् । विश्वा᳚ । रू॒पाणि॑ । वसू॑नि । आ॒वे॒शय॒न्तीत्या᳚ - वे॒शय॑न्ती ।  । स॒ह॒स्र॒पो॒षमिति॑ सहस्र - पो॒षम् । सु॒भगेति॑ सु-भगा᳚ । ररा॑णा । सा । नः॒ । एति॑ । ग॒न्न् । वर्च॑सा ।  1 ( 50) 

TS 3.5.1.2  
सं॒ॅवि॒दा॒नेति॑ सं - वि॒दा॒ना ।  । अग्नी॑षोमा॒वित्यग्नी᳚ - सो॒मौ॒ । प्र॒थ॒मौ । वी॒र्ये॑ण । वसून्॑ । रु॒द्रान् । आ॒दि॒त्यान् । इ॒ह । जि॒न्व॒त॒म् ।  । मा॒द्ध्यम् । हि । पौ॒र्ण॒मा॒समिति॑ पौर्ण - मा॒सम् । जु॒षेथा᳚म् । ब्रह्म॑णा । वृ॒द्धौ । सु॒कृ॒तेनेति॑ सु - कृ॒तेन॑ । सा॒तौ । अथ॑ । अ॒स्मभ्य॒मित्य॒स्म-भ्य॒म् । स॒हवी॑रा॒मिति॑ स॒ह-वी॒रा॒म् । र॒यिम् । नीति॑ । य॒च्छ॒त॒म् ।  । आ॒दि॒त्याः । च॒ । अङ्गि॑रसः । च॒ । अ॒ग्नीन् । एति॑ । अ॒द॒ध॒त॒ । ते । द॒र्॒.श॒पू॒र्ण॒मा॒साविति॑ दर्.श - पू॒र्ण॒मा॒सौ । प्रेति॑ । ऐ॒फ्स॒न्न् । तेषा᳚म् । अङ्गि॑रसाम् । निरु॑प्त॒मिति॒ निः - उ॒प्त॒म् । ह॒विः । आसी᳚त् । अथ॑ । आ॒दि॒त्याः । ए॒तौ । होमौ᳚ । अ॒प॒श्य॒न्न् । तौ । अ॒जु॒ह॒वुः॒ । ततः॑ । वै । ते । द॒र्॒.श॒पू॒र्ण॒मा॒साविति॑ दर्.श - पू॒र्ण॒मा॒सौ ।  2 ( 50) 

TS 3.5.1.3  
पूर्वे᳚ । एति॑ । अ॒ल॒भ॒न्त॒ । द॒र्॒.श॒पू॒र्ण॒मा॒साविति॑ दर्.श - पू॒र्ण॒मा॒सौ । आ॒लभ॑मान॒ इत्या᳚-लभ॑मानः । ए॒तौ । होमौ᳚ । पु॒रस्ता᳚त् । जु॒हु॒या॒त् । सा॒क्षादिति॑ स - अ॒क्षात् । ए॒व । द॒र्॒.श॒पू॒र्ण॒मा॒साविति॑ दर्.श - पू॒र्ण॒मा॒सौ । एति॑ । ल॒भे॒त॒ । ब्र॒ह्म॒वा॒दिन॒ इति॑ ब्रह्म - वा॒दिनः॑ । व॒द॒न्ति॒ । सः । तु । वै । द॒र्॒.श॒पू॒र्ण॒मा॒साविति॑ दर्.श - पू॒र्ण॒मा॒सौ । एति॑ । ल॒भे॒त॒ । यः । ए॒न॒योः॒ । अ॒नु॒लो॒ममित्य॑नु - लो॒मम् । च॒ । प्र॒ति॒लो॒ममिति॑ प्रति - लो॒मम् । च॒ । वि॒द्यात् । इति॑ । अ॒मा॒वा॒स्या॑या॒ इत्य॑मा - वा॒स्या॑याः । ऊ॒र्द्ध्वम् । तत् । अ॒नु॒लो॒ममित्य॑नु - लो॒मम् । पौ॒र्ण॒मा॒स्या इति॑ पौर्ण - मा॒स्यै । प्र॒ती॒चीन᳚म् । तत् । प्र॒ति॒लो॒ममिति॑ प्रति - लो॒मम् । यत् । पौ॒र्ण॒मा॒सीमिति॑ पौर्ण - मा॒सीम् । पूर्वा᳚म् । आ॒लभे॒तेत्या᳚ - लभे॑त । प्र॒ति॒लो॒ममिति॑ प्रति-लो॒मम् । ए॒नौ॒ । एति॑ । ल॒भे॒त॒ । अ॒मुम् । अ॒प॒क्षीय॑माण॒मित्य॑प - क्षीय॑माणम् । अनु॑ । अपेति॑ ।  3 ( 50) 

TS 3.5.1.4  
क्षी॒ये॒त॒ । सा॒र॒स्व॒तौ । होमौ᳚ । पु॒रस्ता᳚त् । जु॒हु॒या॒त् । अ॒मा॒वा॒स्येत्य॑मा-वा॒स्या᳚ । वै । सर॑स्वती । अ॒नु॒लो॒ममित्य॑नु-लो॒मम् । ए॒व । ए॒नौ॒ । एति॑ । ल॒भ॒ते॒ । अ॒मुम् । आ॒प्याय॑मान॒मित्या᳚ - प्याय॑मानम् । अनु॑ । एति॑ । प्या॒य॒ते॒ । आ॒ग्ना॒वै॒ष्ण॒वमित्या᳚ग्ना - वै॒ष्ण॒वम् । एका॑दशकपाल॒मित्येका॑दश-क॒पा॒ल॒म् । पु॒रस्ता᳚त् । निरिति॑ । व॒पे॒त् । सर॑स्वत्यै । च॒रुम् । सर॑स्वते । द्वाद॑शकपाल॒मिति॒ द्वाद॑श-क॒पा॒ल॒म् । यत् । आ॒ग्ने॒यः । भव॑ति । अ॒ग्निः । वै । य॒ज्ञ॒मु॒खमिति॑ यज्ञ-मु॒खम् । य॒ज्ञ॒मु॒खमिति॑ यज्ञ-मु॒खम् । ए॒व । ऋद्धि᳚म् । पु॒रस्ता᳚त् । ध॒त्ते॒ । यत् । वै॒ष्ण॒वः । भव॑ति । य॒ज्ञः । वै । विष्णुः॑ । य॒ज्ञम् । ए॒व । आ॒रभ्येत्या᳚ - रभ्य॑ । प्रेति॑ । त॒नु॒ते॒ । सर॑स्वत्यै ( ) । च॒रुः । भ॒व॒ति॒ । सर॑स्वते । द्वाद॑शकपाल॒ इति॒ द्वाद॑श-क॒पा॒लः॒ । अ॒मा॒वा॒स्येत्य॑मा - वा॒स्या᳚ । वै । सर॑स्वती । पू॒र्णमा॑स॒ इति॑ पू॒र्ण - मा॒सः॒ । सर॑स्वान् । तौ । ए॒व । सा॒क्षादिति॑ स - अ॒क्षात् । एति॑ । र॒भ॒ते॒ । ऋ॒द्ध्नोति॑ । आ॒भ्या॒म् । द्वाद॑शकपाल॒ इति॒ द्वाद॑श - क॒पा॒लः॒ । सर॑स्वते । भ॒व॒ति॒ । मि॒थु॒न॒त्वायेति॑ मिथुन - त्वाय॑ । प्रजा᳚त्या॒ इति॒ प्र - जा॒त्यै॒ । मि॒थु॒नौ । गावौ᳚ । दक्षि॑णा । समृ॑द्ध्या॒ इति॒ सं - ऋ॒द्ध्यै॒ ।  ।  4 ( 75) 

TS 3.5.2.1  
ऋष॑यः । वै । इन्द्र᳚म् । प्र॒त्यक्ष॒मिति॑ प्रति - अक्ष᳚म् । न । अ॒प॒श्य॒न्न् । तम् । वसि॑ष्ठः । प्र॒त्यक्ष॒मिति॑ प्रति - अक्ष᳚म् । अ॒प॒श्य॒त् । सः । अ॒ब्र॒वी॒त् । ब्राह्म॑णम् । ते॒ । व॒क्ष्या॒मि॒ । यथा᳚ । त्वत्पु॑रोहिता॒ इति॒ त्वत् - पु॒रो॒हि॒ताः॒ । प्र॒जा इति॑ प्र - जाः । प्र॒ज॒नि॒ष्यन्त॒ इति॑ प्र - ज॒नि॒ष्यन्ते᳚ । अथ॑ । मा॒ । इत॑रेभ्यः । ऋषि॑भ्य॒ इत्यृषि॑ - भ्यः॒ । मा । प्रेति॑ । वो॒चः॒ । इति॑ । तस्मै᳚ । ए॒तान् । स्तोम॑भागा॒निति॒ स्तोम॑ - भा॒गा॒न् । अ॒ब्र॒वी॒त् । ततः॑ । वसि॑ष्ठपुरोहिता॒ इति॒ वसि॑ष्ठ - पु॒रो॒हि॒ताः॒ । प्र॒जा इति॑ प्र - जाः । प्रेति॑ । अ॒जा॒य॒न्त॒ । तस्मा᳚त् । वा॒सि॒ष्ठः । ब्र॒ह्मा । का॒र्यः॑ । प्रेति॑ । ए॒व । जा॒य॒ते॒ । र॒श्मिः । अ॒सि॒ । क्षया॑य । त्वा॒ । क्षय᳚म् । जि॒न्व॒ । इति॑ ।  5 ( 50) 

TS 3.5.2.2  
आ॒ह॒ । दे॒वाः । वै । क्षयः॑ । दे॒वेभ्यः॑ । ए॒व । य॒ज्ञम् । प्रेति॑ । आ॒ह॒ । प्रेति॒रिति॒ प्र - इ॒तिः॒ । अ॒सि॒ । धर्मा॑य । त्वा॒ । धर्म᳚म् । जि॒न्व॒ । इति॑ । आ॒ह॒ । म॒नु॒ष्याः᳚ । वै । धर्मः॑ । म॒नु॒ष्ये᳚भ्यः । ए॒व । य॒ज्ञम् । प्रेति॑ । आ॒ह॒ । अन्वि॑ति॒रित्यनु॑-इ॒तिः॒ । अ॒सि॒ । दि॒वे । त्वा॒ । दिव᳚म् । जि॒न्व॒ । इति॑ । आ॒ह॒ । ए॒भ्यः । ए॒व । लो॒केभ्यः॑ । य॒ज्ञम् । प्रेति॑ । आ॒ह॒ । वि॒ष्ट॒म्भ इति॑ वि - स्त॒म्भः । अ॒सि॒ । वृष्ट्यै᳚ । त्वा॒ । वृष्टि᳚म् । जि॒न्व॒ । इति॑ । आ॒ह॒ । वृष्टि᳚म् । ए॒व । अवेति॑ ।  6 ( 50) 

TS 3.5.2.3  
रु॒न्धे॒ । प्र॒वेति॑ प्र - वा । अ॒सि॒ । अ॒नु॒वेत्य॑नु - वा । अ॒सि॒ । इति॑ । आ॒ह॒ । मि॒थु॒न॒त्वायेति॑ मिथुन - त्वाय॑ । उ॒शिक् । अ॒सि॒ । वसु॑भ्य॒ इति॒ वसु॑ - भ्यः॒ । त्वा॒ । वसून्॑ । जि॒न्व॒ । इति॑ । आ॒ह॒ । अ॒ष्टौ । वस॑वः । एका॑दश । रु॒द्राः । द्वाद॑श । आ॒दि॒त्याः । ए॒ताव॑न्तः । वै । दे॒वाः । तेभ्यः॑ । ए॒व । य॒ज्ञम् । प्रेति॑ । आ॒ह॒ । ओजः॑ । अ॒सि॒ । पि॒तृभ्य॒ इति॑ पि॒तृ - भ्यः॒ । त्वा॒ । पि॒तॄन् । जि॒न्व॒ । इति॑ । आ॒ह॒ । दे॒वान् । ए॒व । पि॒तॄन् । अनु॑ । समिति॑ । त॒नो॒ति॒ । तन्तुः॑ । अ॒सि॒ । प्र॒जाभ्य॒ इति॑ प्र - जाभ्यः॑ । त्वा॒ । प्र॒जा इति॑ प्र - जाः । जि॒न्व॒ ।  7 ( 50) 

TS 3.5.2.4  
इति॑ । आ॒ह॒ । पि॒तॄन् । ए॒व । प्र॒जा इति॑ प्र - जाः । अनु॑ । समिति॑ । त॒नो॒ति॒ । पृ॒त॒ना॒षाट् । अ॒सि॒ । प॒शुभ्य॒ इति॑ प॒शु - भ्यः॒ । त्वा॒ । प॒शून् । जि॒न्व॒ । इति॑ । आ॒ह॒ । प्र॒जा इति॑ प्र - जाः । ए॒व । प॒शून् । अनु॑ । समिति॑ । त॒नो॒ति॒ । रे॒वत् । अ॒सि॒ । ओष॑धीभ्य॒ इत्योष॑धि - भ्यः॒ । त्वा॒ । ओष॑धीः । जि॒न्व॒ । इति॑ । आ॒ह॒ । ओष॑धीषु । ए॒व । प॒शून् । प्रतीति॑ । स्था॒प॒य॒ति॒ । अ॒भि॒जिदित्य॑भि - जित् । अ॒सि॒ । यु॒क्तग्रा॒वेति॑ यु॒क्त - ग्रा॒वा॒ । इन्द्रा॑य । त्वा॒ । इन्द्र᳚म् । जि॒न्व॒ । इति॑ । आ॒ह॒ । अ॒भिजि॑त्या॒ इत्य॒भि - जि॒त्यै॒ । अधि॑पति॒रित्यधि॑ - प॒तिः॒ । अ॒सि॒ । प्रा॒णायेति॑ प्र - अ॒नाय॑ । त्वा॒ । प्रा॒णमिति॑ प्र-अ॒नम् ।  8 ( 50) 

TS 3.5.2.5  
जि॒न्व॒ । इति॑ । आ॒ह॒ । प्र॒जास्विति॑ प्र - जासु॑ । ए॒व । प्रा॒णानिति॑ प्र - अ॒नान् । द॒धा॒ति॒ । त्रि॒वृदिति॑ त्रि - वृत् । अ॒सि॒ । प्र॒वृदिति॑ प्र - वृत् । अ॒सि॒ । इति॑ । आ॒ह॒ । मि॒थु॒न॒त्वायेति॑ मिथुन - त्वाय॑ । सꣳ॒॒रो॒ह इति॑ सं - रो॒हः । अ॒सि॒ । नी॒रो॒ह इति॑ निः - रो॒हः । अ॒सि॒ । इति॑ । आ॒ह॒ । प्रजा᳚त्या॒ इति॒ प्र - जा॒त्यै॒ । व॒सु॒कः । अ॒सि॒ । वेष॑श्रि॒रिति॒ वेष॑ - श्रिः॒ । अ॒सि॒ । वस्य॑ष्टिः । अ॒सि॒ । इति॑ । आ॒ह॒ । प्रति॑ष्ठित्या॒ इति॒ प्रति॑ - स्थि॒त्यै॒ ।  ।  9 ( 30) 

TS 3.5.3.1  
अ॒ग्निना᳚ । दे॒वेन॑ । पृत॑नाः । ज॒या॒मि॒ । गा॒य॒त्रेण॑ । छन्द॑सा । त्रि॒वृतेति॑ त्रि - वृता᳚ । स्तोमे॑न । र॒थ॒न्त॒रेणेति॑ रथं - त॒रेण॑ । साम्ना᳚ । व॒ष॒ट्का॒रेणेति॑ वषट् - का॒रेण॑ । वज्रे॑ण । पू॒र्व॒जानिति॑ पूर्व - जान् । भ्रातृ॑व्यान् । अध॑रान् । पा॒द॒या॒मि॒ । अवेति॑ । ए॒ना॒न् । बा॒धे॒ । प्रतीति॑ । ए॒ना॒न् । नु॒दे॒ । अ॒स्मिन्न् । क्षये᳚ । अ॒स्मिन्न् । भू॒मि॒लो॒क इति॑ भूमि - लो॒के । यः । अ॒स्मान् । द्वेष्टि॑ । यम् । च॒ । व॒यम् । द्वि॒ष्मः । विष्णोः᳚ । क्रमे॑ण । अतीति॑ । ए॒ना॒न् । क्रा॒मा॒मि॒ । इन्द्रे॑ण । दे॒वेन॑ । पृत॑नाः । ज॒या॒मि॒ । त्रैष्टु॑भेन । छन्द॑सा । प॒ञ्च॒द॒शेनेति॑ पञ्च - द॒शेन॑ । स्तोमे॑न । बृ॒ह॒ता । साम्ना᳚ । व॒ष॒ट्का॒रेणेति॑ वषट् - का॒रेण॑ । वज्रे॑ण ।  10 ( 50) 

TS 3.5.3.2  
स॒ह॒जानिति॑ सह - जान् । विश्वे॑भिः । दे॒वेभिः॑ । पृत॑नाः । ज॒या॒मि॒ । जाग॑तेन । छन्द॑सा । स॒प्त॒द॒शेनेति॑ सप्त - द॒शेन॑ । स्तोमे॑न । वा॒म॒दे॒व्येनेति॑ वाम-दे॒व्येन॑ । साम्ना᳚ । व॒ष॒ट्का॒रेणेति॑ वषट् - का॒रेण॑ । वज्रे॑ण । अ॒प॒र॒जानित्य॑पर - जान् । इन्द्रे॑ण । स॒युज॒ इति॑ स-युजः॑ । व॒यम् । सा॒स॒ह्याम॑ । पृ॒त॒न्य॒तः ।  । घ्नन्तः॑ । वृ॒त्राणि॑ । अ॒प्र॒ति ।  । यत् । ते॒ । अ॒ग्ने॒ । तेजः॑ । तेन॑ । अ॒हम् । ते॒ज॒स्वी । भू॒या॒स॒म् । यत् । ते॒ । अ॒ग्ने॒ । वर्चः॑ । तेन॑ । अ॒हम् । व॒र्च॒स्वी । भू॒या॒स॒म् । यत् । ते॒ । अ॒ग्ने॒ । हरः॑ । तेन॑ । अ॒हम् । ह॒र॒स्वी । भू॒या॒स॒म् ।  ।  11 ( 46) 

TS 3.5.4.1  
ये । दे॒वाः । य॒ज्ञ॒हन॒ इति॑ यज्ञ - हनः॑ । य॒ज्ञ॒मुष॒ इति॑ यज्ञ - मुषः॑ । पृ॒थि॒व्याम् । अधीति॑ । आस॑ते ।  । अ॒ग्निः । मा॒ । तेभ्यः॑ । र॒क्ष॒तु॒ । गच्छे॑म । सु॒कृत॒ इति॑ सु - कृतः॑ । व॒यम् ।  । एति॑ । अ॒ग॒न्म॒ । मि॒त्रा॒व॒रु॒णेति॑ मित्रा-व॒रु॒णा॒ । व॒रे॒ण्या॒ । रात्री॑णाम् । भा॒गः । यु॒वयोः᳚ । यः । अस्ति॑ ।  । नाक᳚म् । गृ॒ह्णा॒नाः । सु॒कृ॒तस्येति॑ सु - कृ॒तस्य॑ । लो॒के । तृ॒तीये᳚ । पृ॒ष्ठे । अधीति॑ । रो॒च॒ने । दि॒वः ।  । ये । दे॒वाः । य॒ज्ञ॒हन॒ इति॑ यज्ञ - हनः॑ । य॒ज्ञ॒मुष॒ इति॑ यज्ञ - मुषः॑ । अ॒न्तरि॑क्षे । अधीति॑ । आस॑ते ।  । वा॒युः । मा॒ । तेभ्यः॑ । र॒क्ष॒तु॒ । गच्छे॑म । सु॒कृत॒ इति॑ सु - कृतः॑ । व॒यम् ।  । याः । ते॒ । रात्रीः᳚ । स॒वि॒तः॒ ।  12 ( 50) 

TS 3.5.4.2  
दे॒व॒यानी॒रिति॑ देव - यानीः᳚ । अ॒न्त॒रा । द्यावा॑पृथि॒वी इति॒ द्यावा᳚ - पृ॒थि॒वी । वि॒यन्तीति॑ वि - यन्ति॑ ।  । गृ॒हैः । च॒ । सर्वैः᳚ । प्र॒जयेति॑ प्र - जया᳚ । नु । अग्रे᳚ । सुवः॑ । रुहा॑णाः । त॒र॒त॒ । रजाꣳ॑सि ।  । ये । दे॒वाः । य॒ज्ञ॒हन॒ इति॑ यज्ञ - हनः॑ । य॒ज्ञ॒मुष॒ इति॑ यज्ञ - मुषः॑ । दि॒वि । अधीति॑ । आस॑ते ।  । सूर्यः॑ । मा॒ । तेभ्यः॑ । र॒क्ष॒तु॒ । गच्छे॑म । सु॒कृत॒ इति॑ सु - कृतः॑ । व॒यम् ।  । येन॑ । इन्द्रा॑य । स॒मभ॑र॒ इति॑ सं - अभ॑रः । पयाꣳ॑सि । उ॒त्त॒मेनेत्यु॑त् - त॒मेन॑ । ह॒विषा᳚ । जा॒त॒वे॒द॒ इति॑ जात - वे॒दः॒ ।  । तेन॑ । अ॒ग्ने॒ । त्वम् । उ॒त । व॒र्द्ध॒य॒ । इ॒मम् । स॒जा॒ताना॒मिति॑ स - जा॒ताना᳚म् । श्रैष्ठ्ये᳚ । एति॑ । धे॒हि॒ । ए॒न॒म् ।  । य॒ज्ञ॒हन॒ इति॑ यज्ञ - हनः॑ । वै । दे॒वाः । य॒ज्ञ॒मुष॒ इति॑ यज्ञ - मुषः॑ ।  13 ( 50) 

TS 3.5.4.3  
स॒न्ति॒ । ते । ए॒षु । लो॒केषु॑ । आ॒स॒ते॒ । आ॒ददा॑ना॒ इत्या᳚ - ददा॑नाः । वि॒म॒थ्ना॒ना इति॑ वि-म॒थ्ना॒नाः । यः । ददा॑ति । यः । यज॑ते । तस्य॑ ।  । ये । दे॒वाः । य॒ज्ञ॒हन॒ इति॑ यज्ञ - हनः॑ । पृ॒थि॒व्याम् । अधीति॑ । आस॑ते । ये । अ॒न्तरि॑क्षे । ये । दि॒वि । इति॑ । आ॒ह॒ । इ॒मान् । ए॒व । लो॒कान् । ती॒र्त्वा । सगृ॑ह॒ इति॒ स - गृ॒हः॒ । सप॑शु॒रिति॒ स - प॒शुः॒ । सु॒व॒र्गमिति॑ सुवः - गम् । लो॒कम् । ए॒ति॒ । अपेति॑ । वै । सोमे॑न । ई॒जा॒नात् । दे॒वताः᳚ । च॒ । य॒ज्ञः । च॒ । क्रा॒म॒न्ति॒ । आ॒ग्ने॒यम् । पञ्च॑कपाल॒मिति॒ पञ्च॑ - क॒पा॒ल॒म् । उ॒द॒व॒सा॒नीय॒मित्यु॑त् - अ॒व॒सा॒नीय᳚म् । निरिति॑ । व॒पे॒त् । अ॒ग्निः । सर्वाः᳚ । दे॒वताः᳚ ।  14 ( 50) 

TS 3.5.4.4  
पाङ्क्तः॑ । य॒ज्ञः । दे॒वताः᳚ । च॒ । ए॒व । य॒ज्ञम् । च॒ । अवेति॑ । रु॒न्धे॒ । गा॒य॒त्रः । वै । अ॒ग्निः । गा॒य॒त्रछ॑न्दा॒ इति॑ गाय॒त्र - छ॒न्दाः॒ । तम् । छन्द॑सा । वीति॑ । अ॒र्द्ध॒य॒ति॒ । यत् । पञ्च॑कपाल॒मिति॒ पञ्च॑ - क॒पा॒ल॒म् । क॒रोति॑ । अ॒ष्टाक॑पाल॒ इत्य॒ष्टा - क॒पा॒लः॒ । का॒र्यः॑ । अ॒ष्टाक्ष॒रेत्य॒ष्टा - अ॒क्ष॒रा॒ । गा॒य॒त्री । गा॒य॒त्रः । अ॒ग्निः । गा॒य॒त्रछ॑न्दा॒ इति॑ गाय॒त्र - छ॒न्दाः॒ । स्वेन॑ । ए॒व । ए॒न॒म् । छन्द॑सा । समिति॑ । अ॒र्द्ध॒य॒ति॒ । प॒ङ्क्त्यौ᳚ । या॒ज्या॒नु॒वा॒क्ये॑ इति॑ याज्या - अ॒नु॒वा॒क्ये᳚ । भ॒व॒तः॒ । पाङ्क्तः॑ । य॒ज्ञः । तेन॑ । ए॒व । य॒ज्ञात् । न । ए॒ति॒ ।  ।  15 ( 43) 

TS 3.5.5.1  
सूर्यः॑ । मा॒ । दे॒वः । दे॒वेभ्यः॑ । पा॒तु॒ । वा॒युः । अ॒न्तरि॑क्षात् । यज॑मानः । अ॒ग्निः । मा॒ । पा॒तु॒ । चक्षु॑षः ।  । सक्ष॑ । शूष॑ । सवि॑तः । विश्व॑चर्.षण॒ इति॒ विश्व॑ - च॒र्॒.ष॒णे॒ । ए॒तेभिः॑ । सो॒म॒ । नाम॑भि॒रिति॒ नाम॑ - भिः॒ । वि॒धे॒म॒ । ते॒ । तेभिः॑ । सो॒म॒ । नाम॑भि॒रिति॒ नाम॑-भिः॒ । वि॒धे॒म॒ । ते॒ ।  । अ॒हम् । प॒रस्ता᳚त् । अ॒हम् । अ॒वस्ता᳚त् । अ॒हम् । ज्योति॑षा । वीति॑ । तमः॑ । व॒वा॒र॒ ।  । यत् । अ॒न्तरि॑क्षम् । तत् । उ॒ । मे॒ । पि॒ता । अ॒भू॒त् । अ॒हम् । सूर्य᳚म् । उ॒भ॒यतः॑ । द॒द॒र्॒.श॒ । अ॒हम् । भू॒या॒स॒म् । उ॒त्त॒म इत्यु॑त् - त॒मः । स॒मा॒नाना᳚म् ।  16 ( 50) 

TS 3.5.5.2  
एति॑ । स॒मु॒द्रात् । एति॑ । अ॒न्तरि॑क्षात् । प्र॒जाप॑ति॒रिति॑ प्र॒जा - प॒तिः॒ । उ॒द॒धिमित्यु॑द - धिम् । च्या॒व॒या॒ति॒ । इन्द्रः॑ । प्रेति॑ । स्नौ॒तु॒ । म॒रुतः॑ । व॒र्॒.ष॒य॒न्तु॒ । उदिति॑ । न॒म्भ॒य॒ । पृ॒थि॒वीम् । भि॒न्धि । इ॒दम् । दि॒व्यम् । नभः॑ ।  । उ॒द्नः । दि॒व्यस्य॑ । नः॒ । दे॒हि॒ । ईशा॑नः । वीति॑ । सृ॒ज॒ । दृति᳚म् ।  । प॒शवः॑ । वै । ए॒ते । यत् । आ॒दि॒त्यः । ए॒षः । रु॒द्रः । यत् । अ॒ग्निः । ओष॑धीः । प्रास्येति॑ प्र - अस्य॑ । अ॒ग्नौ । आ॒दि॒त्यम् । जु॒हो॒ति॒ । रु॒द्रात् । ए॒व । प॒शून् । अ॒न्तः । द॒धा॒ति॒ । अथो॒ इति॑ । ओष॑धीषु । ए॒व । प॒शून् ।  17 ( 50) 

TS 3.5.5.3  
प्रतीति॑ । स्था॒प॒य॒ति॒ । क॒विः । य॒ज्ञस्य॑ । वीति॑ । त॒नो॒ति॒ । पन्था᳚म् । नाक॑स्य । पृ॒ष्ठे । अधीति॑ । रो॒च॒ने । दि॒वः ।  । येन॑ । ह॒व्यम् । वह॑सि । यासि॑ । दू॒तः । इ॒तः । प्रचे॑ता॒ इति॒ प्र-चे॒ताः॒ । अ॒मुतः॑ । सनी॑यान् ।  । याः । ते॒ । विश्वाः᳚ । स॒मिध॒ इति॑ सं - इधः॑ । सन्ति॑ । अ॒ग्ने॒ । याः । पृ॒थि॒व्याम् । ब॒र्॒.हिषि॑ । सूर्ये᳚ । याः ।  । ताः । ते॒ । ग॒च्छ॒न्तु॒ । आहु॑ति॒मित्या - हु॒ति॒म् । घृ॒तस्य॑ । दे॒वा॒य॒त इति॑ देव - य॒ते । यज॑मानाय । शर्म॑ ।  । आ॒शासा॑न॒ इत्या᳚ - शासा॑नः । सु॒वीर्य॒मिति॑ सु - वीर्य᳚म् । रा॒यः । पोष᳚म् । स्वश्वि॑य॒मिति॑ सु - अश्वि॑यम् ।  । बृह॒स्पति॑ना । रा॒या । स्व॒गाकृ॑त॒ इति॑ स्व॒गा - कृ॒तः॒ । मह्य᳚म् । यज॑मानाय ( ) । ति॒ष्ठ॒ ।  ।  18 ( 51) 

TS 3.5.6.1  
समिति॑ । त्वा॒ । न॒ह्या॒मि॒ । पय॑सा । घृ॒तेन॑ । समिति॑ । त्वा॒ । न॒ह्या॒मि॒ । अ॒पः । ओष॑धीभि॒रित्योष॑धि - भिः॒ ।  । समिति॑ । त्वा॒ । न॒ह्या॒मि॒ । प्र॒जयेति॑ प्र - जया᳚ । अ॒हम् । अ॒द्य । सा । दी॒क्षि॒ता । स॒न॒वः॒ । वाज᳚म् । अ॒स्मे इति॑ ।  । प्रेति॑ । ए॒तु॒ । ब्रह्म॑णः । पत्नी᳚ । वेदि᳚म् । वर्णे॑न । सी॒द॒तु॒ ।  । अथ॑ । अ॒हम् । अ॒नु॒का॒मिनीत्य॑नु-का॒मिनी᳚ । स्वे । लो॒के । वि॒शै । इ॒ह ।  । सु॒प्र॒जस॒ इति॑ सु - प्र॒जसः॑ । त्वा॒ । व॒यम् । सु॒पत्नी॒रिति॑ सु - पत्नीः᳚ । उपेति॑ । से॒दि॒म॒ ।  । अग्ने᳚ । स॒प॒त्न॒दम्भ॑न॒मिति॑ सपत्न - दम्भ॑नम् । अद॑ब्धासः । अदा᳚भ्यम् ।  । इ॒मम् । वीति॑ । स्या॒मि॒ । वरु॑णस्य । पाश᳚म् ।  19 ( 50) 

TS 3.5.6.2  
यम् । अब॑द्ध्नीत । स॒वि॒ता । सु॒केत॒ इति॑ सु-केतः॑ ।  । धा॒तुः । च॒ । योनौ᳚ । सु॒कृ॒तस्येति॑ सु - कृ॒तस्य॑ । लो॒के । स्यो॒नम् । मे॒ । स॒ह । पत्या᳚ । क॒रो॒मि॒ ।  । प्रेति॑ । इ॒हि॒ । उ॒देहीत्यु॑त्-एहि॑ । ऋ॒तस्य॑ । वा॒मीः । अन्विति॑ । अ॒ग्निः । ते॒ । अग्र᳚म् । न॒य॒तु॒ । अदि॑तिः । मद्ध्य᳚म् । द॒द॒ता॒म् । रु॒द्राव॑सृ॒ष्टेति॑ रु॒द्र-अ॒व॒सृ॒ष्टा॒ । अ॒सि॒ । यु॒वा । नाम॑ । मा । मा॒ । हिꣳ॒॒सीः॒ । वसु॑भ्य॒ इति॒ वसु॑-भ्यः॒ । रु॒द्रेभ्यः॑ । आ॒दि॒त्येभ्यः॑ । विश्वे᳚भ्यः । वः॒ । दे॒वेभ्यः॑ । प॒न्नेज॑नी॒रिति॑ पत् - नेज॑नीः । गृ॒ह्णा॒मि॒ । य॒ज्ञाय॑ । वः॒ । प॒न्नेज॑नी॒रिति॑ पत् - नेज॑नीः । सा॒द॒या॒मि॒ । विश्व॑स्य । ते॒ । विश्वा॑वत॒ इति॒ विश्व॑-व॒तः॒ । वृष्णि॑यावत॒ इति॒ वृष्णि॑य-व॒तः॒ ।  20 ( 50) 

TS 3.5.6.3  
तव॑ । अ॒ग्ने॒ । वा॒मीः । अन्विति॑ । स॒न्दृशीति॑ सं - दृशि॑ । विश्वा᳚ । रेताꣳ॑सि । धि॒षी॒य॒ । अगन्न्॑ । दे॒वान् । य॒ज्ञः । नीति॑ । दे॒वीः । दे॒वेभ्यः॑ । य॒ज्ञम् । अ॒शि॒ष॒न्न् । अ॒स्मिन्न् । सु॒न्व॒ति । यज॑माने । आ॒शिष॒ इत्या᳚ - शिषः॑ । स्वाहा॑कृता॒ इति॒ स्वाहा᳚ - कृ॒ताः॒ । स॒मु॒द्रे॒ष्ठा इति॑ समुद्रे - स्थाः । ग॒न्ध॒र्वम् । एति॑ । ति॒ष्ठ॒त॒ । अनु॑ ।  । वात॑स्य । पत्मन्न्॑ । इ॒डः । ई॒डि॒ताः ।  ।  21 ( 30) 

TS 3.5.7.1  
व॒ष॒ट्का॒र इति॑ वषट् - का॒रः । वै । गा॒य॒त्रि॒यै । शिरः॑ । अ॒च्छि॒न॒त् । तस्यै᳚ । रसः॑ । परेति॑ । अ॒प॒त॒त् । सः । पृ॒थि॒वीम् । प्रेति॑ । अ॒वि॒श॒त् । सः । ख॒दि॒रः । अ॒भ॒व॒त् । यस्य॑ । खा॒दि॒रः । स्रु॒वः । भव॑ति । छन्द॑साम् । ए॒व । रसे॑न । अवेति॑ । द्य॒ति॒ । सर॑सा॒ इति॒ स - र॒साः॒ । अ॒स्य॒ । आहु॑तय॒ इत्या - हु॒त॒यः॒ । भ॒व॒न्ति॒ । तृ॒तीय॑स्याम् । इ॒तः । दि॒वि । सोमः॑ । आ॒सी॒त् । तम् । गा॒य॒त्री । एति॑ । अ॒ह॒र॒त् । तस्य॑ । प॒र्णम् । अ॒च्छि॒द्य॒त॒ । तत् । प॒र्णः । अ॒भ॒व॒त् । तत् । प॒र्णस्य॑ । प॒र्ण॒त्वमिति॑ पर्ण - त्वम् । यस्य॑ । प॒र्ण॒मयीति॑ पर्ण - मयी᳚ । जु॒हूः ।  22 ( 50) 

TS 3.5.7.2  
भव॑ति । सौ॒म्याः । अ॒स्य॒ । आहु॑तय॒ इत्या - हु॒त॒यः॒ । भ॒व॒न्ति॒ । जु॒षन्ते᳚ । अ॒स्य॒ । दे॒वाः । आहु॑ती॒रित्या - हु॒तीः॒ । दे॒वाः । वै । ब्रह्मन्न्॑ । अ॒व॒द॒न्त॒ । तत् । प॒र्णः । उपेति॑ । अ॒शृ॒णो॒त् । सु॒श्रवा॒ इति॑ सु - श्रवाः᳚ । वै । नाम॑ । यस्य॑ । प॒र्ण॒मयीति॑ पर्ण - मयी᳚ । जु॒हूः । भव॑ति । न । पा॒पम् । श्लोक᳚म् । शृ॒णो॒ति॒ । ब्रह्म॑ । वै । प॒र्णः । विट् । म॒रुतः॑ । अन्न᳚म् । विट् । मा॒रु॒तः । अ॒श्व॒त्थः । यस्य॑ । प॒र्ण॒मयीति॑ पर्ण-मयी᳚ । जु॒हूः । भव॑ति । आश्व॑त्थी । उ॒प॒भृतित्यु॑प - भृत् । ब्रह्म॑णा । ए॒व । अन्न᳚म् । अवेति॑ । रु॒न्धे॒ । अथो॒ इति॑ । ब्रह्म॑ ।  23 ( 50) 

TS 3.5.7.3  
ए॒व । वि॒शि । अधीति॑ । ऊ॒ह॒ति॒ । रा॒ष्ट्रम् । वै । प॒र्णः । विट् । अ॒श्व॒त्थः । यत् । प॒र्ण॒मयीति॑ पर्ण - मयी᳚ । जु॒हूः । भव॑ति । आश्व॑त्थी । उ॒प॒भृतित्यु॑प-भृत् । रा॒ष्ट्रम् । ए॒व । वि॒शि । अधीति॑ । ऊ॒ह॒ति॒ । प्र॒जाप॑ति॒रिति॑ प्र॒जा - प॒तिः॒ । वै । अ॒जु॒हो॒त् । सा । यत्र॑ । आहु॑ति॒रित्या - हु॒तिः॒ । प्र॒त्यति॑ष्ठ॒दिति॑ प्रति - अति॑ष्ठत् । ततः॑ । विक॑ङ्कत॒ इति॒ वि - क॒ङ्क॒तः॒ । उदिति॑ । अ॒ति॒ष्ठ॒त् । ततः॑ । प्र॒जा इति॑ प्र - जाः । अ॒सृ॒ज॒त॒ । यस्य॑ । वैक॑ङ्कती । ध्रु॒वा । भव॑ति । प्रतीति॑ । ए॒व । अ॒स्य॒ । आहु॑तय॒ इत्या-हु॒त॒यः॒ । ति॒ष्ठ॒न्ति॒ । अथो॒ इति॑ । प्रेति॑ । ए॒व । जा॒य॒ते॒ । ए॒तत् । वै । स्रु॒चाम् ( ) । रू॒पम् । यस्य॑ । ए॒वꣳरू॑पा॒ इत्ये॒वं - रू॒पाः॒ । स्रुचः॑ । भव॑न्ति । सर्वा॑णि । ए॒व । ए॒न॒म् । रू॒पाणि॑ । प॒शू॒नाम् । उपेति॑ । ति॒ष्ठ॒न्ते॒ । न । अ॒स्य॒ । अप॑रूप॒मित्यप॑ - रू॒प॒म् । आ॒त्मन्न् । जा॒य॒ते॒ ।  ।  24 ( 67) 

TS 3.5.8.1  
उ॒प॒या॒मगृ॑हीत॒ इत्यु॑पया॒म - गृ॒ही॒तः॒ । अ॒सि॒ । प्र॒जाप॑तय॒ इति॑ प्र॒जा-प॒त॒ये॒ । त्वा॒ । ज्योति॑ष्मते । ज्योति॑ष्मन्तम् । गृ॒ह्णा॒मि॒ । दक्षा॑य । द॒क्ष॒वृध॒ इति॑ दक्ष - वृधे᳚ । रा॒तम् । दे॒वेभ्यः॑ । अ॒ग्नि॒जि॒ह्वेभ्य॒ इत्य॑ग्नि - जि॒ह्वेभ्यः॑ । त्वा॒ । ऋ॒ता॒युभ्य॒ इत्यृ॑ता॒यु - भ्यः॒ । इन्द्र॑ज्येष्ठेभ्य॒ इतीन्द्र॑-ज्ये॒ष्ठे॒भ्यः॒ । वरु॑णराजभ्य॒ इति॒ वरु॑णराज-भ्यः॒ । वाता॑पिभ्य॒ इति॒ वाता॑पि-भ्यः॒ । प॒र्जन्या᳚त्मभ्य॒ इति॑ प॒र्जन्या᳚त्म-भ्यः॒ । दि॒वे । त्वा॒ । अ॒न्तरि॑क्षाय । त्वा॒ । पृ॒थि॒व्यै । त्वा॒ । अपेति॑ । इ॒न्द्र॒ । द्वि॒ष॒तः । मनः॑ । अपेति॑ । जिज्या॑सतः । ज॒हि॒ । अपेति॑ । यः । नः॒ । अ॒रा॒ती॒यति॑ । तम् । ज॒हि॒ । प्रा॒णायेति॑ प्र - अ॒नाय॑ । त्वा॒ । अ॒पा॒नायेत्य॑प-अ॒नाय॑ । त्वा॒ । व्या॒नायेति॑ वि - अ॒नाय॑ । त्वा॒ । स॒ते । त्वा॒ । अस॑ते । त्वा॒ । अ॒द्भ्य इत्य॑त् - भ्यः । त्वा॒ । ओष॑धीभ्य॒ इत्योष॑धि-भ्यः॒ ( ) । विश्वे᳚भ्यः । त्वा॒ । भू॒तेभ्यः॑ । यतः॑ । प्र॒जा इति॑ प्र - जाः । अक्खि॑द्राः । अजा॑यन्त । तस्मै᳚ । त्वा॒ । प्र॒जाप॑तय॒ इति॑ प्र॒जा - प॒त॒ये॒ । वि॒भू॒दाव्.न्न॒ इति॑ विभु - दाव्.न्ने᳚ । ज्योति॑ष्मते । ज्योति॑ष्मन्तम् । जु॒हो॒मि॒ ।  ।  25 ( 64) 

TS 3.5.9.1  
याम् । वै । अ॒द्ध्व॒र्युः । च॒ । यज॑मानः । च॒ । दे॒वता᳚म् । अ॒न्त॒रि॒त इत्य॑न्तः - इ॒तः । तस्यै᳚ । एति॑ । वृ॒श्च्ये॒ते॒ इति॑ । प्रा॒जा॒प॒त्यमिति॑ प्राजा - प॒त्यम् । द॒धि॒ग्र॒हमिति॑ दधि - ग्र॒हम् । गृ॒ह्णी॒या॒त् । प्र॒जाप॑ति॒रिति॑ प्र॒जा - प॒तिः॒ । सर्वाः᳚ । दे॒वताः᳚ । दे॒वता᳚भ्यः । ए॒व । नीति॑ । ह्नु॒वा॒ते॒ इति॑ । ज्ये॒ष्ठः । वै । ए॒षः । ग्रहा॑णाम् । यस्य॑ । ए॒षः । गृ॒ह्यते᳚ । ज्यैष्ट्य᳚म् । ए॒व । ग॒च्छ॒ति॒ । सर्वा॑साम् । वै । ए॒तत् । दे॒वता॑नाम् । रू॒पम् । यत् । ए॒षः । ग्रहः॑ । यस्य॑ । ए॒षः । गृ॒ह्यते᳚ । सर्वा॑णि । ए॒व । ए॒न॒म् । रू॒पाणि॑ । प॒शू॒नाम् । उपेति॑ । ति॒ष्ठ॒न्ते॒ । उ॒प॒या॒मगृ॑हीत॒ इत्यु॑पया॒म - गृ॒ही॒तः॒ ।  26 ( 50) 

TS 3.5.9.2  
अ॒सि॒ । प्र॒जाप॑तय॒ इति॑ प्र॒जा - प॒त॒ये॒ । त्वा॒ । ज्योति॑ष्मते । ज्योति॑ष्मन्तम् । गृ॒ह्णा॒मि॒ । इति॑ । आ॒ह॒ । ज्योतिः॑ । ए॒व । ए॒न॒म् । स॒मा॒नाना᳚म् । क॒रो॒ति॒ । अ॒ग्नि॒जि॒ह्वेभ्य॒ इत्य॑ग्नि - जि॒ह्वेभ्यः॑ । त्वा॒ । ऋ॒ता॒युभ्य॒ इत्यृ॑ता॒यु - भ्यः॒ । इति॑ । आ॒ह॒ । ए॒ताव॑तीः । वै । दे॒वताः᳚ । ताभ्यः॑ । ए॒व । ए॒न॒म् । सर्वा᳚भ्यः । गृ॒ह्णा॒ति॒ । अपेति॑ । इ॒न्द्र॒ । द्वि॒ष॒तः । मनः॑ । इति॑ । आ॒ह॒ । भ्रातृ॑व्यापनुत्त्या॒ इति॒ भ्रातृ॑व्य - अ॒प॒नु॒त्त्यै॒ । प्रा॒णायेति॑ प्र - अ॒नाय॑ । त्वा॒ । अ॒पा॒नायेत्य॑प - अ॒नाय॑ । त्वा॒ । इति॑ । आ॒ह॒ । प्रा॒णानिति॑ प्र - अ॒नान् । ए॒व । यज॑माने । द॒धा॒ति॒ । तस्मै᳚ । त्वा॒ । प्र॒जाप॑तय॒ इति॑ प्र॒जा - प॒त॒ये॒ । वि॒भू॒दाव्.न्न॒ इति॑ विभु - दाव्.न्ने᳚ । ज्योति॑ष्मते । ज्योति॑ष्मन्तम् । जु॒हो॒मि॒ ।  27 ( 50) 

TS 3.5.9.3  
इति॑ । आ॒ह॒ । प्र॒जाप॑ति॒रिति॑ प्र॒जा - प॒तिः॒ । सर्वाः᳚ । दे॒वताः᳚ । सर्वा᳚भ्यः । ए॒व । ए॒न॒म् । दे॒वता᳚भ्यः । जु॒हो॒ति॒ । आ॒ज्य॒ग्र॒हमित्या᳚ज्य - ग्र॒हम् । गृ॒ह्णी॒या॒त् । तेज॑स्काम॒स्येति॒ तेजः॑ - का॒म॒स्य॒ । तेजः॑ । वै । आज्य᳚म् । ते॒ज॒स्वी । ए॒व । भ॒व॒ति॒ । सो॒म॒ग्र॒हमिति॑ सोम - ग्र॒हम् । गृ॒ह्णी॒या॒त् । ब्र॒ह्म॒व॒र्च॒सका॑म॒स्येति॑ ब्रह्मवर्च॒स - का॒म॒स्य॒ । ब्र॒ह्म॒व॒र्च॒समिति॑ ब्रह्म - व॒र्च॒सम् । वै । सोमः॑ । ब्र॒ह्म॒व॒र्च॒सीति॑ ब्रह्म - व॒र्च॒सी । ए॒व । भ॒व॒ति॒ । द॒धि॒ग्र॒हमिति॑ दधि - ग्र॒हम् । गृ॒ह्णी॒या॒त् । प॒शुका॑म॒स्येति॑ प॒शु - का॒म॒स्य॒ । ऊर्क् । वै । दधि॑ । ऊर्क् । प॒शवः॑ । ऊ॒र्जा । ए॒व । अ॒स्मै॒ । ऊर्ज᳚म् । प॒शून् । अवेति॑ । रु॒न्धे॒ ।  ।  28 ( 43) 

TS 3.5.10.1  
त्वे इति॑ । क्रतु᳚म् । अपीति॑ । वृ॒ञ्ज॒न्ति॒ । विश्वे᳚ । द्विः । यत् । ए॒ते । त्रिः । भव॑न्ति । ऊमाः᳚ ।  । स्वा॒दोः । स्वादी॑यः । स्वा॒दुना᳚ । सृ॒ज॒ । समिति॑ । अतः॑ । उ॒ । स्विति॑ । मधु॑ । मधु॑ना । अ॒भीति॑ । यो॒धि॒ ।  । उ॒प॒या॒मगृ॑हीत॒ इत्यु॑पया॒म - गृ॒ही॒तः॒ । अ॒सि॒ । प्र॒जाप॑तय॒ इति॑ प्र॒जा - प॒त॒ये॒ । त्वा॒ । जुष्ट᳚म् । गृ॒ह्णा॒मि॒ । ए॒षः । ते॒ । योनिः॑ । प्र॒जाप॑तय॒ इति॑ प्र॒जा - प॒त॒ये॒ । त्वा॒ ।  । प्रा॒ण॒ग्र॒हानिति॑ प्राण-ग्र॒हान् । गृ॒ह्णा॒ति॒ । ए॒ताव॑त् । वै । अ॒स्ति॒ । याव॑त् । ए॒ते । ग्रहाः᳚ । स्तोमाः᳚ । छन्दाꣳ॑सि । पृ॒ष्ठानि॑ । दिशः॑ । याव॑त् । ए॒व । अस्ति॑ । तत् ।  29 ( 50) 

TS 3.5.10.2  
अवेति॑ । रु॒न्धे॒ । ज्ये॒ष्ठाः । वै । ए॒तान् । ब्रा॒ह्म॒णाः । पु॒रा । वि॒दाम् । अ॒क्र॒न्न् । तस्मा᳚त् । तेषा᳚म् । सर्वाः᳚ । दिशः॑ । अ॒भिजि॑ता॒ इत्य॒भि - जि॒ताः॒ । अ॒भू॒व॒न्न् । यस्य॑ । ए॒ते । गृ॒ह्यन्ते᳚ । ज्यैष्ठ्य᳚म् । ए॒व । ग॒च्छ॒ति॒ । अ॒भीति॑ । दिशः॑ । ज॒य॒ति॒ । पञ्च॑ । गृ॒ह्य॒न्ते॒ । पञ्च॑ । दिशः॑ । सर्वा॑सु । ए॒व । दि॒क्षु । ऋ॒द्ध्नु॒व॒न्ति॒ । नव॑न॒वेति॒ नव॑ - न॒व॒ । गृ॒ह्य॒न्ते॒ । नव॑ । वै । पुरु॑षे । प्रा॒णा इति॑ प्र - अ॒नाः । प्रा॒णानिति॑ प्र - अ॒नान् । ए॒व । यज॑मानेषु । द॒ध॒ति॒ । प्रा॒य॒णीय॒ इति॑ प्र - अ॒य॒नीये᳚ । च॒ । उ॒द॒य॒नीय॒ इत्यु॑त् - अ॒य॒नीये᳚ । च॒ । गृ॒ह्य॒न्ते॒ । प्रा॒णा इति॑ प्र - अ॒नाः । वै । प्रा॒ण॒ग्र॒हा इति॑ प्राण - ग्र॒हाः ।  30 ( 50) 

TS 3.5.10.3  
प्रा॒णैरिति॑ प्र - अ॒नैः । ए॒व । प्र॒यन्तीति॑ प्र - यन्ति॑ । प्रा॒णैरिति॑ प्र - अ॒नैः । उदिति॑ । य॒न्ति॒ । द॒श॒मे । अहन्न्॑ । गृ॒ह्य॒न्ते॒ । प्रा॒णा इति॑ प्र - अ॒नाः । वै । प्रा॒ण॒ग्र॒हा इति॑ प्राण - ग्र॒हाः । प्रा॒णेभ्य॒ इति॑ प्र - अ॒नेभ्यः॑ । खलु॑ । वै । ए॒तत् । प्र॒जा इति॑ प्र - जाः । य॒न्ति॒ । यत् । वा॒म॒दे॒व्यमिति॑ वाम - दे॒व्यम् । योनेः᳚ । च्यव॑ते । द॒श॒मे । अहन्न्॑ । वा॒म॒दे॒व्यमिति॑ वाम - दे॒व्यम् । योनेः᳚ । च्य॒व॒ते॒ । यत् । द॒श॒मे । अहन्न्॑ । गृ॒ह्यन्ते᳚ । प्रा॒णेभ्य॒ इति॑ प्र - अ॒नेभ्यः॑ । ए॒व । तत् । प्र॒जा इति॑ प्र - जाः । न । य॒न्ति॒ ।  ।  31 ( 37) 

TS 3.5.11.1  
प्रेति॑ । दे॒वम् । दे॒व्या । धि॒या । भर॑त । जा॒तवे॑दस॒मिति॑ जा॒त - वे॒द॒स॒म् ।  । ह॒व्या । नः॒ । व॒क्ष॒त् । आ॒नु॒षक् ।  । अ॒यम् । उ॒ । स्यः । प्रेति॑ । दे॒व॒युरिति॑ देव-युः । होता᳚ । य॒ज्ञाय॑ । नी॒य॒ते॒ ।  । रथः॑ । न । योः । अ॒भीवृ॑त॒ इत्य॒भि - वृ॒तः॒ । घृणी॑वान् । चे॒त॒ति॒ । त्मना᳚ ।  । अ॒यम् । अ॒ग्निः । उ॒रु॒ष्य॒ति॒ । अ॒मृता᳚त् । इ॒व॒ । जन्म॑नः ।  । सह॑सः । चि॒त् । सही॑यान् । दे॒वः । जी॒वात॑वे । कृ॒तः ।  । इडा॑याः । त्वा॒ । प॒दे । व॒यम् । नाभा᳚ । पृ॒थि॒व्याः । अधि॑ ।  । जात॑वेद॒ इति॒ जात॑ - वे॒दः॒ । नीति॑ । धी॒म॒हि॒ । अग्ने᳚ । ह॒व्याय॑ । वोढ॑वे ।  ।  32 ( 50) 

TS 3.5.11.2  
अग्ने᳚ । विश्वे॑भिः । स्व॒नी॒केति॑ सु - अ॒नी॒क॒ । दे॒वैः । ऊर्णा॑वन्त॒मित्यूर्णा᳚-व॒न्त॒म् । प्र॒थ॒मः । सी॒द॒ । योनि᳚म् ।  । कु॒ला॒यिन᳚म् । घृ॒तव॑न्त॒मिति॑ घृ॒त - व॒न्त॒म् । स॒वि॒त्रे । य॒ज्ञम् । न॒य॒ । यज॑मानाय । सा॒धु ।  । सीद॑ । हो॒तः॒ । स्वे । उ॒ । लो॒के । चि॒कि॒त्वान् । सा॒दय॑ । य॒ज्ञम् । सु॒कृ॒तस्येति॑ सु - कृ॒तस्य॑ । योनौ᳚ ।  । दे॒वा॒वीरिति॑ देव - अ॒वीः । दे॒वान् । ह॒विषा᳚ । य॒जा॒सि॒ । अग्ने᳚ । बृ॒हत् । यज॑माने । वयः॑ । धाः॒ ।  । नीति॑ । होता᳚ । हो॒तृ॒षद॑न॒ इति॑ होतृ-सद॑ने । विदा॑नः । त्वे॒षः । दी॒दि॒वान् । अ॒स॒द॒त् । सु॒दक्ष॒ इति॑ सु - दक्षः॑ ।  । अद॑ब्धव्रतप्रमति॒रित्यद॑ब्धव्रत - प्र॒म॒तिः॒ । वसि॑ष्ठः । स॒ह॒स्र॒म्भ॒र इति॑ सहस्रं - भ॒रः । शुचि॑जिह्व॒ इति॒ शुचि॑ - जि॒ह्वः॒ । अ॒ग्निः ।  । त्वम् । दू॒तः । त्वम् ।  33 ( 50) 

TS 3.5.11.3  
उ॒ । नः॒ । प॒र॒स्पा इति॑ परः - पाः । त्वम् । वस्यः॑ । एति॑ । वृ॒ष॒भ॒ । प्र॒णे॒तेति॑ प्र - ने॒ता ।  । अग्ने᳚ । तो॒कस्य॑ । नः॒ । तने᳚ । त॒नूना᳚म् । अप्र॑युच्छ॒नित्यप्र॑ - यु॒च्छ॒न्न् । दीद्य॑त् । बो॒धि॒ । गो॒पा इति॑ गो-पाः ।  । अ॒भीति॑ । त्वा॒ । दे॒व॒ । स॒वि॒तः॒ । ईशा॑नम् । वार्या॑णाम् ।  । सदा᳚ । अ॒व॒न्न् । भा॒गम् । ई॒म॒हे॒ ।  । म॒ही । द्यौः । पृ॒थि॒वी । च॒ । नः॒ । इ॒मम् । य॒ज्ञम् । मि॒मि॒क्ष॒ता॒म् ।  । पि॒पृ॒ताम् । नः॒ । भरी॑मभि॒रिति॒ भरी॑म-भिः॒ ।  । त्वाम् । अ॒ग्ने॒ । पुष्क॑रात् । अधीति॑ । अथ॑र्वा । निरिति॑ । अ॒म॒न्थ॒त॒ ।  । मू॒र्द्ध्नः । विश्व॑स्य । वा॒घतः॑ ।  । तम् । उ॒ ।  34 ( 50) 

TS 3.5.11.4  
त्वा॒ । द॒द्ध्यङ् । ऋषिः॑ । पु॒त्रः । ई॒धे॒ । अथ॑र्वणः ।  । वृ॒त्र॒हण॒मिति॑ वृत्र - हन᳚म् । पु॒र॒न्द॒रमिति॑ पुरं - द॒रम् ।  । तम् । उ॒ । त्वा॒ । पा॒थ्यः । वृषा᳚ । समिति॑ । ई॒धे॒ । द॒स्यु॒हन्त॑म॒मिति॑ दस्यु - हन्त॑मम् ।  । ध॒न॒ञ्ज॒यमिति॑ धनं - ज॒यम् । रणे॑रण॒ इति॒ रणे᳚ - र॒णे॒ ।  । उ॒त । ब्रु॒व॒न्तु॒ । ज॒न्तवः॑ । उदिति॑ । अ॒ग्निः । वृ॒त्र॒हेति॑ वृत्र - हा । अ॒ज॒नि॒ ।  । ध॒न॒ञ्ज॒य इति॑ धनं - ज॒यः । रणे॑रण॒ इति॒ रणे᳚-र॒णे॒ ।  । एति॑ । यम् । हस्ते᳚ । न । खा॒दिन᳚म् । शिशु᳚म् । जा॒तम् । न । बिभ्र॑ति ।  । वि॒शाम् । अ॒ग्निम् । स्व॒द्ध्व॒रमिति॑ सु - अ॒ध्व॒रम् ।  । प्रेति॑ । दे॒वम् । दे॒ववी॑तय॒ इति॑ दे॒व - वी॒त॒ये॒ । भर॑त । व॒सु॒वित्त॑म॒मिति॑ वसु॒वित्-त॒म॒म् ।  । एति॑ । स्वे । योनौ᳚ । नीति॑ । सी॒द॒तु॒ ।  । एति॑ ।  35 ( 50) 

TS 3.5.11.5  
जा॒तम् । जा॒तवे॑द॒सीति॑ जा॒त - वे॒द॒सि॒ । प्रि॒यम् । शि॒शी॒त॒ । अति॑थिम् ।  । स्यो॒ने । एति॑ । गृ॒हप॑ति॒मिति॑ गृ॒ह - प॒ति॒म् ।  । अ॒ग्निना᳚ । अ॒ग्निः । समिति॑ । इ॒द्ध्य॒ते॒ । क॒विः । गृ॒हप॑ति॒रिति॑ गृ॒ह - प॒तिः॒ । युवा᳚ ।  । ह॒व्य॒वाडिति॑ हव्य - वाट् । जु॒ह्वा᳚स्य॒ इति॑ जु॒हु - आ॒स्यः॒ ।  । त्वम् । हि । अ॒ग्ने॒ । अ॒ग्निना᳚ । विप्रः॑ । विप्रे॑ण । सन्न् । स॒ता ।  । सखा᳚ । सख्या᳚ । स॒मि॒द्ध्यस॒ इति॑ सं - इ॒ध्यसे᳚ ।  । तम् । म॒र्ज॒य॒न्त॒ । सु॒क्रतु॒मिति॑ सु - क्रतु᳚म् । पु॒रो॒यावा॑न॒मिति॑ पुरः - यावा॑नम् । आ॒जिषु॑ ।  । स्वेषु॑ । क्षये॑षु । वा॒जिन᳚म् ।  । य॒ज्ञेन॑ । य॒ज्ञम् । अ॒य॒ज॒न्त॒ । दे॒वाः । तानि॑ । धर्मा॑णि । प्र॒थ॒मानि॑ । आ॒स॒न्न् ।  । ते । ह॒ । नाक᳚म् । म॒हि॒मानः॑ । स॒च॒न्ते॒ । यत्र॑ ( ) । पूर्वे᳚ । सा॒द्ध्याः । सन्ति॑ । दे॒वाः ।  ।  36 ( 54) 

</pre>
</body>
</html>

