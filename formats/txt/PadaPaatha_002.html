<head>
    <link rel="stylesheet" href="/krishnayajurveda/formats/css/vstyle.css">
</head>
<body>
<pre>
2       कृष्ण यजुर्वेदीय तैत्तिरीय संहितायं द्वितीयं काण्डं
2.1      द्वितीयकाण्डे  प्रथमः प्रश्नः - पशुविधानं
TS 2.1.1.1  
वा॒य॒व्य᳚म् । श्वे॒तम् । एति॑ । ल॒भे॒त॒ । भूति॑काम॒ इति॒ भूति॑-का॒मः॒ । वा॒युः । वै । क्षेपि॑ष्ठा । दे॒वता᳚ । वा॒युम् । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । ए॒न॒म् । भूति᳚म् । ग॒म॒य॒ति॒ । भव॑ति । ए॒व । अति॑क्षि॒प्रेत्यति॑ - क्षि॒प्रा॒ । दे॒वता᳚ । इति॑ । आ॒हुः॒ । सा । ए॒न॒म् । ई॒श्व॒रा । प्र॒दह॒ इति॑ प्र-दहः॑ । इति॑ । ए॒तम् । ए॒व । सन्त᳚म् । वा॒यवे᳚ । नि॒युत्व॑त॒ इति॑ नि-युत्व॑ते । एति॑ । ल॒भे॒त॒ । नि॒युदिति॑ नि - युत् । वै । अ॒स्य॒ । धृतिः॑ । धृ॒तः । ए॒व । भूति᳚म् । उपेति॑ । ए॒ति॒ । अप्र॑दाहा॒येत्यप्र॑ - दा॒हा॒य॒ । भव॑ति । ए॒व ।  1 ( 50) 

TS 2.1.1.2  
वा॒यवे᳚ । नि॒युत्व॑त॒ इति॑ नि - युत्व॑ते । एति॑ । ल॒भे॒त॒ । ग्राम॑काम॒ इति॒ ग्राम॑ - का॒मः॒ । वा॒युः । वै । इ॒माः । प्र॒जा इति॑ प्र - जाः । न॒स्यो॒ता इति॑ नसि - ओ॒ताः । ने॒नी॒य॒ते॒ । वा॒युम् । ए॒व । नि॒युत्व॑न्त॒मिति॑ नि-युत्व॑न्तम् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । अ॒स्मै॒ । प्र॒जा इति॑ प्र - जाः । न॒स्यो॒ता इति॑ नसि - ओ॒ताः । नीति॑ । य॒च्छ॒ति॒ । ग्रा॒मी । ए॒व । भ॒व॒ति॒ । नि॒युत्व॑त॒ इति॑ नि-युत्व॑ते । भ॒व॒ति॒ । ध्रु॒वाः । ए॒व । अ॒स्मै॒ । अन॑पगा॒ इत्यन॑प - गाः॒ । क॒रो॒ति॒ । वा॒यवे᳚ । नि॒युत्व॑त॒ इति॑ नि - युत्व॑ते । एति॑ । ल॒भे॒त॒ । प्र॒जाका॑म॒ इति॑ प्र॒जा - का॒मः॒ । प्रा॒ण इति॑ प्र- अ॒नः । वै । वा॒युः । अ॒पा॒न इत्य॑प - अ॒नः । नि॒युदिति॑ नि - युत् । प्रा॒णा॒पा॒नाविति॑ प्राण- अ॒पा॒नौ । खलु॑ । वै । ए॒तस्य॑ । प्र॒जाया॒ इति॑ प्र - जायाः᳚ ।  2 ( 50) 

TS 2.1.1.3  
अपेति॑ । क्रा॒म॒तः॒ । यः । अल᳚म् । प्र॒जाया॒ इति॑ प्र - जायै᳚ । सन्न् । प्र॒जामिति॑ प्र -जाम् । न । वि॒न्दते᳚ । वा॒युम् । ए॒व । नि॒युत्व॑न्त॒मिति॑ नि - युत्व॑न्तम् । स्वेन॑ । भा॒ग॒धेये॒नेति॑ भाग-धेये॑न । उपेति॑ । धा॒व॒ति॒ । सः । ए॒व । अ॒स्मै॒ । प्रा॒णा॒पा॒नाभ्या॒मिति॑ प्राण - अ॒पा॒नाभ्या᳚म् । प्र॒जामिति॑ प्र -जाम् । प्रेति॑ । ज॒न॒य॒ति॒ । वि॒न्दते᳚ । प्र॒जामिति॑ प्र -जाम् । वा॒यवे᳚ । नि॒युत्व॑त॒ इति॑ नि-युत्व॑ते । एति॑ । ल॒भे॒त॒ । ज्योगा॑मया॒वीति॒ ज्योक् - आ॒म॒या॒वी॒ । प्रा॒ण इति॑ प्र - अ॒नः । वै । वा॒युः । अ॒पा॒न इत्य॑प - अ॒नः । नि॒युदिति॑ नि - युत् । प्रा॒णा॒पा॒नाविति॑ प्राण-अ॒पा॒नौ । खलु॑ । वै । ए॒तस्मा᳚त् । अपेति॑ । क्रा॒म॒तः॒ । यस्य॑ । ज्योक् । आ॒मय॑ति । वा॒युम् । ए॒व । नि॒युत्व॑न्त॒मिति॑ नि - युत्व॑न्तम् । स्वेन॑ । भा॒ग॒धेये॒नेति॑ भाग-धेये॑न । उपेति॑ ।  3 ( 50) 

TS 2.1.1.4  
धा॒व॒ति॒ । सः । ए॒व । अ॒स्मि॒न्न् । प्रा॒णा॒पा॒नाविति॑ प्राण - अ॒पा॒नौ । द॒धा॒ति॒ । उ॒त । यदि॑ । इ॒तासु॒रिती॒त-अ॒सुः॒ । भव॑ति । जीव॑ति । ए॒व । प्र॒जाप॑ति॒रिति॑ प्र॒जा - प॒तिः॒ । वै । इ॒दम् । एकः॑ । आ॒सी॒त् । सः । अ॒का॒म॒य॒त॒ । प्र॒जा इति॑ प्र - जाः । प॒शून् । सृ॒जे॒य॒ । इति॑ । सः । आ॒त्मनः॑ । व॒पाम् । उदिति॑ । अ॒क्खि॒द॒त् । ताम् । अ॒ग्नौ । प्रेति॑ । अ॒गृ॒ह्णा॒त् । ततः॑ । अ॒जः । तू॒प॒रः । समिति॑ । अ॒भ॒व॒त् । तम् । स्वायै᳚ । दे॒वता॑यै । एति॑ । अ॒ल॒भ॒त॒ । ततः॑ । वै । सः । प्र॒जा इति॑ प्र - जाः । प॒शून् । अ॒सृ॒ज॒त॒ । यः । प्र॒जाका॑म॒ इति॑ प्र॒जा - का॒मः॒ ।  4 ( 50) 

TS 2.1.1.5  
प॒शुका॑म॒ इति॑ प॒शु - का॒मः॒ । स्यात् । सः । ए॒तम् । प्रा॒जा॒प॒त्यमिति॑ प्राजा - प॒त्यम् । अ॒जम् । तू॒प॒रम् । एति॑ । ल॒भे॒त॒ । प्र॒जाप॑ति॒मिति॑ प्र॒जा - प॒ति॒म् । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । अ॒स्मै॒ । प्र॒जामिति॑ प्र-जाम् । प॒शून् । प्रेति॑ । ज॒न॒य॒ति॒ । यत् । श्म॒श्रु॒णः । तत् । पुरु॑षाणाम् । रू॒पम् । यत् । तू॒प॒रः । तत् । अश्वा॑नाम् । यत् । अ॒न्यतो॑द॒न्नित्य॒न्यतः॑ - द॒न्न् । तत् । गवा᳚म् । यत् । अव्याः᳚ । इ॒व॒ । श॒फाः । तत् । अवी॑नाम् । यत् । अ॒जः । तत् । अ॒जाना᳚म् । ए॒ताव॑न्तः । वै । ग्रा॒म्याः । प॒शवः॑ । तान् ।  5 ( 50) 

TS 2.1.1.6  
रू॒पेण॑ । ए॒व । अवेति॑ । रु॒न्धे॒ । सो॒मा॒पौ॒ष्णमिति॑ सोमा - पौ॒ष्णम् । त्रै॒तम् । एति॑ । ल॒भे॒त॒ । प॒शुका॑म॒ इति॑ प॒शु - का॒मः॒ । द्वौ । वै । अ॒जायै᳚ । स्तनौ᳚ । नाना᳚ । ए॒व । द्वौ । अ॒भीति॑ । जाये॑ते॒ इति॑ । ऊर्ज᳚म् । पुष्टि᳚म् । तृ॒तीयः॑ । सो॒मा॒पू॒षणा॒विति॑ सोमा - पू॒षणौ᳚ । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । तौ । ए॒व । अ॒स्मै॒ । प॒शून् । प्रेति॑ । ज॒न॒य॒तः॒ । सोमः॑ । वै । रे॒तो॒धा इति॑ रेतः - धाः । पू॒षा । प॒शू॒नाम् । प्र॒ज॒न॒यि॒तेति॑ प्र-ज॒न॒यि॒ता । सोमः॑ । ए॒व । अ॒स्मै॒ । रेतः॑ । दधा॑ति । पू॒षा । प॒शून् । प्रेति॑ । ज॒न॒य॒ति॒ । औदु॑म्बरः । यूपः॑ ( ) । भ॒व॒ति॒ । ऊर्क् । वै । उ॒दु॒म्बरः॑ । ऊर्क् । प॒शवः॑ । ऊ॒र्जा । ए॒व । अ॒स्मै॒ । ऊर्ज᳚म् । प॒शून् । अवेति॑ । रु॒न्धे॒ ।  ।  6 ( 63) 

TS 2.1.2.1  
प्र॒जाप॑ति॒रिति॑ प्र॒जा - प॒तिः॒ । प्र॒जा इति॑ प्र - जाः । अ॒सृ॒ज॒त॒ । ताः । अ॒स्मा॒त् । सृ॒ष्टाः । परा॑चीः । आ॒य॒न्न् । ताः । वरु॑णम् । अ॒ग॒च्छ॒न्न् । ताः । अन्विति॑ । ऐ॒त् । ताः । पुनः॑ । अ॒या॒च॒त॒ । ताः । अ॒स्मै॒ । न । पुनः॑ । अ॒द॒दा॒त् । सः । अ॒ब्र॒वी॒त् । वर᳚म् । वृ॒णी॒ष्व॒ । अथ॑ । मे॒ । पुनः॑ । दे॒हि॒ । इति॑ । तासा᳚म् । वर᳚म् । एति॑ । अ॒ल॒भ॒त॒ । सः । कृ॒ष्णः । एक॑शितिपा॒दित्येक॑ - शि॒ति॒पा॒त् । अ॒भ॒व॒त् । यः । वरु॑णगृहीत॒ इति॒ वरु॑ण - गृ॒ही॒तः॒ । स्यात् । सः । ए॒तम् । वा॒रु॒णम् । कृ॒ष्णम् । एक॑शितिपाद॒मित्येक॑ - शि॒ति॒पा॒द॒म् । एति॑ । ल॒भे॒त॒ । वरु॑णम् ।  7 ( 50) 

TS 2.1.2.2  
ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । ए॒न॒म् । व॒रु॒ण॒पा॒शादिति॑ वरुण - पा॒शात् । मु॒ञ्च॒ति॒ । कृ॒ष्णः । एक॑शितिपा॒दित्येक॑ - शि॒ति॒पा॒त् । भ॒व॒ति॒ । वा॒रु॒णः । हि । ए॒षः । दे॒वत॑या । समृ॑द्ध्या॒ इति॒ सम् - ऋ॒द्धयै॒ । सुव॑र्भानु॒रिति॒ सुवः॑ - भा॒नुः॒ । आ॒सु॒रः । सूर्य᳚म् । तम॑सा । अ॒वि॒द्ध्य॒त् । तस्मै᳚ । दे॒वाः । प्राय॑श्चित्तिम् । ऐ॒च्छ॒न्न् । तस्य॑ । यत् । प्र॒थ॒मम् । तमः॑ । अ॒पाघ्न॒न्नित्य॑प - अघ्नन्न्॑ । सा । कृ॒ष्णा । अविः॑ । अ॒भ॒व॒त् । यत् । द्वि॒तीय᳚म् । सा । फल्गु॑नी । यत् । तृ॒तीय᳚म् । सा । ब॒ल॒क्षी । यत् । अ॒द्ध्य॒स्थादित्य॑धि - अ॒स्थात् । अ॒पाकृ॑न्त॒न्नित्य॑प - अकृ॑न्तन्न् । सा । अविः॑ । व॒शा ।  8 ( 50) 

TS 2.1.2.3  
समिति॑ । अ॒भ॒व॒त् । ते । दे॒वाः । अ॒ब्रु॒व॒न्न् । दे॒व॒प॒शुरिति॑ देव-प॒शुः । वै । अ॒यम् । समिति॑ । अ॒भू॒त् । कस्मै᳚ । इ॒मम् । एति॑ । ल॒फ्स्या॒म॒हे॒ । इति॑ । अथ॑ । वै । तर्.हि॑ । अल्पा᳚ । पृ॒थि॒वी । आसी᳚त् । अजा॑ताः । ओष॑धयः । ताम् । अवि᳚म् । व॒शाम् । आ॒दि॒त्येभ्यः॑ । कामा॑य । एति॑ । अ॒ल॒भ॒न्त॒ । ततः॑ । वै । अप्र॑थत । पृ॒थि॒वी । अजा॑यन्त । ओष॑धयः । यः । का॒मये॑त । प्रथे॑य । प॒शुभि॒रिति॑ प॒शु - भिः॒ । प्रेति॑ । प्र॒जयेति॑ प्र - जया᳚ । जा॒ये॒य॒ । इति॑ । सः । ए॒ताम् । अवि᳚म् । व॒शाम् । आ॒दि॒त्येभ्यः॑ । कामा॑य ।  9 ( 50) 

TS 2.1.2.4  
एति॑ । ल॒भे॒त॒ । आ॒दि॒त्यान् । ए॒व । काम᳚म् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । ते । ए॒व । ए॒न॒म् । प्र॒थय॑न्ति । प॒शुभि॒रिति॑ प॒शु - भिः॒ । प्रेति॑ । प्र॒जयेति॑ प्र - जया᳚ । ज॒न॒य॒न्ति॒ । अ॒सौ । आ॒दि॒त्यः । न । वीति॑ । अ॒रो॒च॒त॒ । तस्मै᳚ । दे॒वाः । प्राय॑श्चित्तिम् । ऐ॒च्छ॒न्न् । तस्मै᳚ । ए॒ताः । म॒ल्॒.हाः । एति॑ । अ॒ल॒भ॒न्त॒ । आ॒ग्ने॒यीम् । कृ॒ष्ण॒ग्री॒वीमिति॑ कृष्ण - ग्री॒वीम् । सꣳ॒॒हि॒तामिति॑ सं - हि॒ताम् । ऐ॒न्द्रीम् । श्वे॒ताम् । बा॒र्.॒ह॒स्प॒त्याम् । ताभिः॑ । ए॒व । अ॒स्मि॒न्न् । रुच᳚म् । अ॒द॒धुः॒ । यः । ब्र॒ह्म॒व॒र्च॒सका॑म॒ इति॑ ब्रह्मवर्च॒स - का॒मः॒ । स्यात् । तस्मै᳚ । ए॒ताः । म॒ल्॒.हाः । एति॑ । ल॒भे॒त॒ ।  10 ( 50) 

TS 2.1.2.5  
आ॒ग्ने॒यीम् । कृ॒ष्ण॒ग्री॒वीमिति॑ कृष्ण - ग्री॒वीम् । सꣳ॒॒हि॒तामिति॑ सं - हि॒ताम् । ऐ॒न्द्रीम् । श्वे॒ताम् । बा॒र्.॒ह॒स्प॒त्याम् । ए॒ताः । ए॒व । दे॒वताः᳚ । स्वेन॑ । भा॒ग॒धेये॒नेति॑ भाग-धेये॑न । उपेति॑ । धा॒व॒ति॒ । ताः । ए॒व । अ॒स्मि॒न्न् । ब्र॒ह्म॒व॒र्च॒समिति॑ ब्रह्म - व॒र्च॒सम् । द॒ध॒ति॒ । ब्र॒ह्म॒व॒र्च॒सीति॑ ब्रह्म - व॒र्च॒सी । ए॒व । भ॒व॒ति॒ । व॒सन्ता᳚ । प्रा॒तः । आ॒ग्ने॒यीम् । कृ॒ष्ण॒ग्री॒वीमिति॑ कृष्ण - ग्री॒वीम् । एति॑ । ल॒भे॒त॒ । ग्री॒ष्मे । म॒द्ध्यन्दि॑ने । सꣳ॒॒हि॒तामिति॑ सं - हि॒ताम् । ऐ॒न्द्रीम् । श॒रदि॑ । अ॒प॒रा॒ह्ण इत्य॑पर - अ॒ह्ने । श्वे॒ताम् । बा॒र्.॒ह॒स्प॒त्याम् । त्रीणि॑ । वै । आ॒दि॒त्यस्य॑ । तेजाꣳ॑सि । व॒सन्ता᳚ । प्रा॒तः । ग्री॒ष्मे । म॒द्ध्यन्दि॑ने । श॒रदि॑ । अ॒प॒रा॒ह्ण इत्य॑पर - अ॒ह्ने । याव॑न्ति । ए॒व । तेजाꣳ॑सि । तानि॑ । ए॒व ।  11 ( 50) 

TS 2.1.2.6  
अवेति॑ । रु॒न्धे॒ । सं॒ॅव॒थ्स॒रमिति॑ सं - व॒थ्स॒रम् । प॒र्याल॑भ्यन्त॒ इति॑ परि - आल॑भ्यन्ते । सं॒ॅव॒थ्स॒र इति॑ सं-व॒थ्स॒रः । वै । ब्र॒ह्म॒व॒र्च॒सस्येति॑ ब्रह्म - व॒र्च॒सस्य॑ । प्र॒दा॒तेति॑ प्र - दा॒ता । सं॒ॅव॒थ्स॒र इति॑ सं - व॒थ्स॒रः । ए॒व । अ॒स्मै॒ । ब्र॒ह्म॒व॒र्च॒समिति॑ ब्रह्म - व॒र्च॒सम् । प्रेति॑ । य॒च्छ॒ति॒ । ब्र॒ह्म॒व॒र्च॒सीति॑ ब्रह्म - व॒र्च॒सी । ए॒व । भ॒व॒ति॒ । ग॒र्भिण॑यः । भ॒व॒न्ति॒ । इ॒न्द्रि॒यम् । वै । गर्भः॑ । इ॒न्द्रि॒यम् । ए॒व । अ॒स्मि॒न्न् । द॒ध॒ति॒ । सा॒र॒स्व॒तीम् । मे॒षीम् । एति॑ । ल॒भे॒त॒ । यः । ई॒श्व॒रः । वा॒चः । वदि॑तोः । सन्न् । वाच᳚म् । न । वदे᳚त् । वाक् । वै । सर॑स्वती । सर॑स्वतीम् । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सा । ए॒व । अ॒स्मि॒न्न् ।  12 ( 50) 

TS 2.1.2.7  
वाच᳚म् । द॒धा॒ति॒ । प्र॒व॒दि॒तेति॑ प्र - व॒दि॒ता । वा॒चः । भ॒व॒ति॒ । अप॑न्नद॒तीत्यप॑न्न - द॒ती॒ । भ॒व॒ति॒ । तस्मा᳚त् । म॒नु॒ष्याः᳚ । सर्वा᳚म् । वाच᳚म् । व॒द॒न्ति॒ । आ॒ग्ने॒यम् । कृ॒ष्णग्री॑व॒मिति॑ कृ॒ष्ण-ग्री॒व॒म् । एति॑ । ल॒भे॒त॒ । सौ॒म्यम् । ब॒भ्रुम् । ज्योगा॑मया॒वीति॒ ज्योक् - आ॒म॒या॒वी॒ । अ॒ग्निम् । वै । ए॒तस्य॑ । शरी॑रम् । ग॒च्छ॒ति॒ । सोम᳚म् । रसः॑ । यस्य॑ । ज्योक् । आ॒मय॑ति । अ॒ग्नेः । ए॒व । अ॒स्य॒ । शरी॑रम् । नि॒ष्क्री॒णातीति॑ निः - क्री॒णाति॑ । सोमा᳚त् । रस᳚म् । उ॒त । यदि॑ । इ॒तासु॒रिती॒त - अ॒सुः॒ । भव॑ति । जीव॑ति । ए॒व । सौ॒म्यम् । ब॒भ्रुम् । एति॑ । ल॒भे॒त॒ । आ॒ग्ने॒यम् । कृ॒ष्णग्री॑व॒मिति॑ कृ॒ष्ण - ग्री॒व॒म् । प्र॒जाका॑म॒ इति॑ प्र॒जा - का॒मः॒ । सोमः॑ ।  13 ( 50) 

TS 2.1.2.8  
वै । रे॒तो॒धा इति॑ रेतः - धाः । अ॒ग्निः । प्र॒जाना॒मिति॑ प्र - जाना᳚म् । प्र॒ज॒न॒यि॒तेति॑ प्र-ज॒न॒यि॒ता । सोमः॑ । ए॒व । अ॒स्मै॒ । रेतः॑ । दधा॑ति । अ॒ग्निः । प्र॒जामिति॑ प्र-जाम् । प्रेति॑ । ज॒न॒य॒ति॒ । वि॒न्दते᳚ । प्र॒जामिति॑ प्र-जाम् । आ॒ग्ने॒यम् । कृ॒ष्णग्री॑व॒मिति॑ कृ॒ष्ण - ग्री॒व॒म् । एति॑ । ल॒भे॒त॒ । सौ॒म्यम् । ब॒भ्रुम् । यः । ब्रा॒ह्म॒णः । वि॒द्याम् । अ॒नूच्येत्य॑नु - उच्य॑ । न । वि॒रोचे॒तेति॑ वि - रोचे॑त । यत् । आ॒ग्ने॒यः । भव॑ति । तेजः॑ । ए॒व । अ॒स्मि॒न्न् । तेन॑ । द॒धा॒ति॒ । यत् । सौ॒म्यः । ब्र॒ह्म॒व॒र्च॒समिति॑ ब्रह्म - व॒र्च॒सम् । तेन॑ । कृ॒ष्णग्री॑व॒ इति॑ कृ॒ष्ण - ग्री॒वः॒ । आ॒ग्ने॒यः । भ॒व॒ति॒ । तमः॑ । ए॒व । अ॒स्मा॒त् । अपेति॑ । ह॒न्ति॒ । श्वे॒तः । भ॒व॒ति॒ ।  14 ( 50) 

TS 2.1.2.9  
रुच᳚म् । ए॒व । अ॒स्मि॒न्न् । द॒धा॒ति॒ । ब॒भ्रुः । सौ॒म्यः । भ॒व॒ति॒ । ब्र॒ह्म॒व॒र्च॒समिति॑ ब्रह्म - व॒र्च॒सम् । ए॒व । अ॒स्मि॒न्न् । त्विषि᳚म् । द॒धा॒ति॒ । आ॒ग्ने॒यम् । कृ॒ष्णग्री॑व॒मिति॑ कृ॒ष्ण - ग्री॒व॒म् । एति॑ । ल॒भे॒त॒ । सौ॒म्यम् । ब॒भ्रुम् । आ॒ग्ने॒यम् । कृ॒ष्णग्री॑व॒मिति॑ कृ॒ष्ण - ग्री॒व॒म् । पु॒रो॒धाया॒मिति॑ पुरः - धाया᳚म् । स्पर्द्ध॑मानः । आ॒ग्ने॒यः । वै । ब्रा॒ह्म॒णः । सौ॒म्यः । रा॒ज॒न्यः॑ । अ॒भितः॑ । सौ॒म्यम् । आ॒ग्ने॒यौ । भ॒व॒तः॒ । तेज॑सा । ए॒व । ब्रह्म॑णा । उ॒भ॒यतः॑ । रा॒ष्ट्रम् । परीति॑ । गृ॒ह्णा॒ति॒ । ए॒क॒धेत्ये॑क - धा । स॒मावृ॑ङ्क्त॒ इति॑ सं - आवृ॑ङ्क्ते । पु॒रः । ए॒न॒म् । द॒ध॒ते॒ ।  ।  15 ( 43) 

TS 2.1.3.1  
दे॒वा॒सु॒रा इति॑ देव - अ॒सु॒राः । ए॒षु । लो॒केषु॑ । अ॒स्प॒र्द्ध॒न्त॒ । सः । ए॒तम् । विष्णुः॑ । वा॒म॒नम् । अ॒प॒श्य॒त् । तम् । स्वायै᳚ । दे॒वता॑यै । एति॑ । अ॒ल॒भ॒त॒ । ततः॑ । वै । सः । इ॒मान् । लो॒कान् । अ॒भीति॑ । अ॒ज॒य॒त् । वै॒ष्ण॒वम् । वा॒म॒नम् । एति॑ । ल॒भे॒त॒ । स्पर्द्ध॑मानः । विष्णुः॑ । ए॒व । भू॒त्वा । इ॒मान् । लो॒कान् । अ॒भीति॑ । ज॒य॒ति॒ । विष॑म॒ इति॒ वि - स॒मे॒ । एति॑ । ल॒भे॒त॒ । विष॑मा॒ इति॒ वि - स॒माः॒ । इ॒व॒ । हि । इ॒मे । लो॒काः । समृ॑द्ध्या॒ इति॒ सं - ऋ॒द्ध्यै॒ । इन्द्रा॑य । म॒न्यु॒मत॒ इति॑ मन्यु - मते᳚ । मन॑स्वते । ल॒लाम᳚म् । प्रा॒शृ॒ङ्गम् । एति॑ । ल॒भे॒त॒ । स॒ङ्ग्रा॒म इति॑ सं - ग्रा॒मे ।  16 ( 50) 

TS 2.1.3.2  
संॅय॑त्त॒ इति॒ सं - य॒त्ते॒ । इ॒न्द्रि॒येण॑ । वै । म॒न्युना᳚ । मन॑सा । स॒ङ्ग्रा॒ममिति॑ सं - ग्रा॒मम् । ज॒य॒ति॒ । इन्द्र᳚म् । ए॒व । म॒न्यु॒मन्त॒मिति॑ मन्यु - मन्त᳚म् । मन॑स्वन्तम् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । अ॒स्मि॒न्न् । इ॒न्द्रि॒यम् । म॒न्युम् । मनः॑ । द॒धा॒ति॒ । जय॑ति । तम् । स॒ङ्ग्रा॒ममिति॑ सं - ग्रा॒मम् । इन्द्रा॑य । म॒रुत्व॑ते । पृ॒श्ञि॒स॒क्थमिति॑ पृश्ञि - स॒क्थम् । एति॑ । ल॒भे॒त॒ । ग्राम॑काम॒ इति॒ ग्राम॑ - का॒मः॒ । इन्द्र᳚म् । ए॒व । म॒रुत्व॑न्तम् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । अ॒स्मै॒ । स॒जा॒तानिति॑ स - जा॒तान् । प्रेति॑ । य॒च्छ॒ति॒ । ग्रा॒मी । ए॒व । भ॒व॒ति॒ । यत् । ऋ॒ष॒भः । तेन॑ ।  17 ( 50) 

TS 2.1.3.3  
ऐ॒न्द्रः । यत् । पृश्ञिः॑ । तेन॑ । मा॒रु॒तः । समृ॑द्ध्या॒ इति॒ सं-ऋ॒द्ध्यै॒ । प॒श्चात् । पृ॒श्ञि॒स॒क्थ इति॑ पृश्ञि - स॒क्थः । भ॒व॒ति॒ । प॒श्चा॒द॒न्व॒व॒सा॒यिनी॒मिति॑ पश्चात् - अ॒न्व॒व॒सा॒यिनी᳚म् । ए॒व । अ॒स्मै॒ । विश᳚म् । क॒रो॒ति॒ । सौ॒म्यम् । ब॒भ्रुम् । एति॑ । ल॒भे॒त॒ । अन्न॑काम॒ इत्यन्न॑ - का॒मः॒ । सौ॒म्यम् । वै । अन्न᳚म् । सोम᳚म् । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । अ॒स्मै॒ । अन्न᳚म् । प्रेति॑ । य॒च्छ॒ति॒ । अ॒न्ना॒द इत्य॑न्न - अ॒दः । ए॒व । भ॒व॒ति॒ । ब॒भ्रुः । भ॒व॒ति॒ । ए॒तत् । वै । अन्न॑स्य । रू॒पम् । समृ॑द्ध्या॒ इति॒ सं - ऋ॒द्ध्यै॒ । सौ॒म्यम् । ब॒भ्रुम् । एति॑ । ल॒भे॒त॒ । यम् । अल᳚म् ।  18 ( 50) 

TS 2.1.3.4  
रा॒ज्याय॑ । सन्त᳚म् । रा॒ज्यम् । न । उ॒प॒नमे॒दित्यु॑प-नमे᳚त् । सौ॒म्यम् । वै । रा॒ज्यम् । सोम᳚म् । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । अ॒स्मै॒ । रा॒ज्यम् । प्रेति॑ । य॒च्छ॒ति॒ । उपेति॑ । ए॒न॒म् । रा॒ज्यम् । न॒म॒ति॒ । ब॒भ्रुः । भ॒व॒ति॒ । ए॒तत् । वै । सोम॑स्य । रू॒पम् । समृ॑द्ध्या॒ इति॒ सं - ऋ॒द्ध्यै॒ । इन्द्रा॑य । वृ॒त्र॒तुर॒ इति॑ वृत्र - तुरे᳚ । ल॒लाम᳚म् । प्रा॒शृ॒ङ्गम् । एति॑ । ल॒भे॒त॒ । ग॒तश्री॒रिति॑ ग॒त - श्रीः॒ । प्र॒ति॒ष्ठाका॑म॒ इति॑ प्रति॒ष्ठा - का॒मः॒ । पा॒प्मान᳚म् । ए॒व । वृ॒त्रम् । ती॒र्त्वा । प्र॒ति॒ष्ठामिति॑ प्रति - स्थाम् । ग॒च्छ॒ति॒ । इन्द्रा॑य । अ॒भि॒मा॒ति॒घ्न इत्य॑भिमाति - घ्ने । ल॒लाम᳚म् । प्रा॒शृ॒ङ्गम् । एति॑ ।  19 ( 50) 

TS 2.1.3.5  
ल॒भे॒त॒ । यः । पा॒प्मना᳚ । गृ॒ही॒तः । स्यात् । पा॒प्मा । वै । अ॒भिमा॑ति॒रित्य॒भि - मा॒तिः॒ । इन्द्र᳚म् । ए॒व । अ॒भि॒मा॒ति॒हन॒मित्य॑भिमाति - हन᳚म् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । अ॒स्मा॒त् । पा॒प्मान᳚म् । अ॒भिमा॑ति॒मित्य॒भि - मा॒ति॒म् । प्रेति॑ । नु॒द॒ते॒ । इन्द्रा॑य । व॒ज्रिणे᳚ । ल॒लाम᳚म् । प्रा॒शृ॒ङ्गम् । एति॑ । ल॒भे॒त॒ । यम् । अल᳚म् । रा॒ज्याय॑ । सन्त᳚म् । रा॒ज्यम् । न । उ॒प॒नमे॒दित्यु॑प - नमे᳚त् । इन्द्र᳚म् । ए॒व । व॒ज्रिण᳚म् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । अ॒स्मै॒ । वज्र᳚म् । प्रेति॑ । य॒च्छ॒ति॒ । सः । ए॒न॒म् ( ) । वज्रः॑ । भूत्यै᳚ । इ॒न्धे॒ । उपेति॑ । ए॒न॒म् । रा॒ज्यम् । न॒म॒ति॒ । ल॒लामः॑ । प्रा॒शृ॒ङ्गः । भ॒व॒ति॒ । ए॒तत् । वै । वज्र॑स्य । रू॒पम् । समृ॑द्ध्या॒ इति॒ सं - ऋ॒द्ध्यै॒ ।  ।  20 ( 65) 

TS 2.1.4.1  
अ॒सौ । आ॒दि॒त्यः । न । वीति॑ । अ॒रो॒च॒त॒ । तस्मै᳚ । दे॒वाः । प्राय॑श्चित्तिम् । ऐ॒च्छ॒न्न् । तस्मै᳚ । ए॒ताम् । दश॑र्.षभा॒मिति॒ दश॑ - ऋ॒ष॒भा॒म् । एति॑ । अ॒ल॒भ॒न्त॒ । तया᳚ । ए॒व । अ॒स्मि॒न्न् । रुच᳚म् । अ॒द॒धुः॒ । यः । ब्र॒ह्म॒व॒र्च॒सका॑म॒ इति॑ ब्रह्मवर्च॒स - का॒मः॒ । स्यात् । तस्मै᳚ । ए॒ताम् । दश॑र्.षभा॒मिति॒ दश॑ - ऋ॒ष॒भा॒म् । एति॑ । ल॒भे॒त॒ । अ॒मुम् । ए॒व । आ॒दि॒त्यम् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । अ॒स्मि॒न्न् । ब्र॒ह्म॒व॒र्च॒समिति॑ ब्रह्म - व॒र्च॒सम् । द॒धा॒ति॒ । ब्र॒ह्म॒व॒र्च॒सीति॑ ब्रह्म - व॒र्च॒सी । ए॒व । भ॒व॒ति॒ । व॒सन्ता᳚ । प्रा॒तः । त्रीन् । ल॒लामान्॑ । एति॑ । ल॒भे॒त॒ । ग्री॒ष्मे । म॒द्ध्यन्दि॑ने ।  21 ( 50) 

TS 2.1.4.2  
त्रीन् । शि॒ति॒पृ॒ष्ठानिति॑ शिति - पृ॒ष्ठान् । श॒रदि॑ । अ॒प॒रा॒ह्ण इत्य॑पर-अ॒ह्ने । त्रीन् । शि॒ति॒वारा॒निति॑ शिति - वारान्॑ । त्रीणि॑ । वै । आ॒दि॒त्यस्य॑ । तेजाꣳ॑सि । व॒सन्ता᳚ । प्रा॒तः । ग्री॒ष्मे । म॒द्ध्यन्दि॑ने । श॒रदि॑ । अ॒प॒रा॒ह्ण इत्य॑पर-अ॒ह्ने । याव॑न्ति । ए॒व । तेजाꣳ॑सि । तानि॑ । ए॒व । अवेति॑ । रु॒न्धे॒ । त्रय॑स्त्रय॒ इति॒ त्रयः॑-त्र॒यः॒ । एति॑ । ल॒भ्य॒न्ते॒ । अ॒भि॒पू॒र्वमित्य॑भि - पू॒र्वम् । ए॒व । अ॒स्मि॒न्न् । तेजः॑ । द॒धा॒ति॒ । सं॒ॅव॒थ्स॒रमिति॑ सं - व॒थ्स॒रम् । प॒र्याल॑भ्यन्त॒ इति॑ परि-आल॑भ्यन्ते । सं॒ॅव॒थ्स॒र इति॑ सं - व॒थ्स॒रः । वै । ब्र॒ह्म॒व॒र्च॒सस्येति॑ ब्रह्म - व॒र्च॒सस्य॑ । प्र॒दा॒तेति॑ प्र - दा॒ता । सं॒ॅव॒थ्स॒र इति॑ सं - व॒थ्स॒रः । ए॒व । अ॒स्मै॒ । ब्र॒ह्म॒व॒र्च॒समिति॑ ब्रह्म - व॒र्च॒सम् । प्रेति॑ । य॒च्छ॒ति॒ । ब्र॒ह्म॒व॒र्च॒सीति॑ ब्रह्म - व॒र्च॒सी । ए॒व । भ॒व॒ति॒ । सं॒ॅव॒थ्स॒रस्येति॑ सं - व॒थ्स॒रस्य॑ । प॒रस्ता᳚त् । प्रा॒जा॒प॒त्यमिति॑ प्राजा - प॒त्यम् । कद्रु᳚म् ।  22 ( 50) 

TS 2.1.4.3  
एति॑ । ल॒भे॒त॒ । प्र॒जाप॑ति॒रिति॑ प्र॒जा - प॒तिः॒ । सर्वाः᳚ । दे॒वताः᳚ । दे॒वता॑सु । ए॒व । प्रतीति॑ । ति॒ष्ठ॒ति॒ । यदि॑ । बि॒भी॒यात् । दु॒श्चर्मेति॑ दुः-चर्मा᳚ । भ॒वि॒ष्या॒मि॒ । इति॑ । सो॒मा॒पौ॒ष्णमिति॑ सोमा - पौ॒ष्णम् । श्या॒मम् । एति॑ । ल॒भे॒त॒ । सौ॒म्यः । वै । दे॒वत॑या । पुरु॑षः । पौ॒ष्णाः । प॒शवः॑ । स्वया᳚ । ए॒व । अ॒स्मै॒ । दे॒वत॑या । प॒शुभि॒रिति॑ प॒शु - भिः॒ । त्वच᳚म् । क॒रो॒ति॒ । न । दु॒श्चर्मेति॑ दुः - चर्मा᳚ । भ॒व॒ति॒ । दे॒वाः । च॒ । वै । य॒मः । च॒ । अ॒स्मिन्न् । लो॒के । अ॒स्प॒र्द्ध॒न्त॒ । सः । य॒मः । दे॒वाना᳚म् । इ॒न्द्रि॒यम् । वी॒र्य᳚म् । अ॒यु॒व॒त॒ । तत् । य॒मस्य॑ ।  23 ( 50) 

TS 2.1.4.4  
य॒म॒त्वमिति॑ यम - त्वम् । ते । दे॒वाः । अ॒म॒न्य॒न्त॒ । य॒मः । वै । इ॒दम् । अ॒भू॒त् । यत् । व॒यम् । स्मः । इति॑ । ते । प्र॒जाप॑ति॒मिति॑ प्र॒जा - प॒ति॒म् । उपेति॑ । अ॒धा॒व॒न्न् । सः । ए॒तौ । प्र॒जाप॑ति॒रिति॑ प्र॒जा - प॒तिः॒ । आ॒त्मनः॑ । उ॒क्ष॒व॒शावित्यु॑क्ष - व॒शौ । निरिति॑ । अ॒मि॒मी॒त॒ । ते । दे॒वाः । वै॒ष्णा॒व॒रु॒णीमिति॑ वैष्णा-व॒रु॒णीम् । व॒शाम् । एति॑ । अ॒ल॒भ॒न्त॒ । ऐ॒न्द्रम् । उ॒क्षाण᳚म् । तम् । वरु॑णेन । ए॒व । ग्रा॒ह॒यि॒त्वा । विष्णु॑ना । य॒ज्ञेन॑ । प्रेति॑ । अ॒नु॒द॒न्त॒ । ऐ॒न्द्रेण॑ । ए॒व । अ॒स्य॒ । इ॒न्द्रि॒यम् । अ॒वृ॒ञ्ज॒त॒ । यः । भ्रातृ॑व्यवा॒निति॒ भ्रातृ॑व्य - वा॒न् । स्यात् । सः । स्पर्द्ध॑मानः । वै॒ष्णा॒व॒रु॒णीमिति॑ वैष्णा - व॒रु॒णीम् ।  24 ( 50) 

TS 2.1.4.5  
व॒शाम् । एति॑ । ल॒भे॒त॒ । ऐ॒न्द्रम् । उ॒क्षाण᳚म् । वरु॑णेन । ए॒व । भ्रातृ॑व्यम् । ग्रा॒ह॒यि॒त्वा । विष्णु॑ना । य॒ज्ञेन॑ । प्रेति॑ । नु॒द॒ते॒ । ऐ॒न्द्रेण॑ । ए॒व । अ॒स्य॒ । इ॒न्द्रि॒यम् । वृ॒ङ्क्ते॒ । भव॑ति । आ॒त्मना᳚ । परेति॑ । अ॒स्य॒ । भ्रातृ॑व्यः । भ॒व॒ति॒ । इन्द्रः॑ । वृ॒त्रम् । अ॒ह॒न्न् । तम् । वृ॒त्रः । ह॒तः । षो॒ड॒शभि॒रिति॑ षोड॒श - भिः॒ । भो॒गैः । अ॒सि॒ना॒त् । तस्य॑ । वृ॒त्रस्य॑ । शी॒र्.॒ष॒तः । गावः॑ । उदिति॑ । आ॒य॒न्न् । ताः । वै॒दे॒ह्यः॑ । अ॒भ॒व॒न्न् । तासा᳚म् । ऋ॒ष॒भः । ज॒घने᳚ । अनु॑ । उदिति॑ । ऐ॒त् । तम् । इन्द्रः॑ ।  25 ( 50) 

TS 2.1.4.6  
अ॒चा॒य॒त् । सः । अ॒म॒न्य॒त॒ । यः । वै । इ॒मम् । आ॒लभे॒तेत्या᳚ - लभे॑त । मुच्ये॑त । अ॒स्मात् । पा॒प्मनः॑ । इति॑ । सः । आ॒ग्ने॒यम् । कृ॒ष्णग्री॑व॒मिति॑ कृ॒ष्ण - ग्री॒व॒म् । एति॑ । अ॒ल॒भ॒त॒ । ऐ॒न्द्रम् । ऋ॒ष॒भम् । तस्य॑ । अ॒ग्निः । ए॒व । स्वेन॑ । भा॒ग॒धेये॒नेति॑ भाग - धेये॑न । उप॑सृत॒ इत्युप॑ - सृ॒तः॒ । षो॒ड॒श॒धेति॑ षोडश-धा । वृ॒त्रस्य॑ । भो॒गान् । अपीति॑ । अ॒द॒ह॒त् । ऐ॒न्द्रेण॑ । इ॒न्द्रि॒यम् । आ॒त्मन्न् । अ॒ध॒त्त॒ । यः । पा॒प्मना᳚ । गृ॒ही॒तः । स्यात् । सः । आ॒ग्ने॒यम् । कृ॒ष्णग्री॑व॒मिति॑ कृ॒ष्ण - ग्री॒व॒म् । एति॑ । ल॒भे॒त॒ । ऐ॒न्द्रम् । ऋ॒ष॒भम् । अ॒ग्निः । ए॒व । अ॒स्य॒ । स्वेन॑ । भा॒ग॒धेये॒नेति॑ भाग - धेये॑न । उप॑सृत॒ इत्युप॑ - सृ॒तः॒ ।  26 ( 50) 

TS 2.1.4.7  
पा॒प्मान᳚म् । अपीति॑ । द॒ह॒ति॒ । ऐ॒न्द्रेण॑ । इ॒न्द्रि॒यम् । आ॒त्मन्न् । ध॒त्ते॒ । मुच्य॑ते । पा॒प्मनः॑ । भव॑ति । ए॒व । द्या॒वा॒पृ॒थि॒व्या॑मिति॑ द्यावा - पृ॒थि॒व्या᳚म् । धे॒नुम् । एति॑ । ल॒भे॒त॒ । ज्योग॑परुद्ध॒ इति॒ ज्योक् - अ॒प॒रु॒द्धः॒ । अ॒नयोः᳚ । हि । वै । ए॒षः । अप्र॑तिष्ठित॒ इत्यप्र॑ति - स्थि॒तः॒ । अथ॑ । ए॒षः । ज्योक् । अप॑रुद्ध॒ इत्यप॑ - रु॒द्धः॒ । द्यावा॑पृथि॒वी इति॒ द्यावा᳚ - पृ॒थि॒वी । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । ते इति॑ । ए॒व । ए॒न॒म् । प्र॒ति॒ष्ठामिति॑ प्रति - स्थाम् । ग॒म॒य॒तः॒ । प्रतीति॑ । ए॒व । ति॒ष्ठ॒ति॒ । प॒र्या॒रिणी᳚ । भ॒व॒ति॒ । प॒र्या॒रि । इ॒व॒ । हि । ए॒तस्य॑ । रा॒ष्ट्रम् । यः । ज्योग॑परुद्ध॒ इति॒ ज्योक् - अ॒प॒रु॒द्धः॒ । समृ॑द्ध्या॒ इति॒ सं - ऋ॒द्ध्यै॒ । वा॒य॒व्य᳚म् ।  27 ( 50) 

TS 2.1.4.8  
व॒थ्सम् । एति॑ । ल॒भे॒त॒ । वा॒युः । वै । अ॒नयोः᳚ । व॒थ्सः । इ॒मे । वै । ए॒तस्मै᳚ । लो॒काः । अप॑शुष्का॒ इत्यप॑ - शु॒ष्काः॒ । विट् । अप॑शु॒ष्केत्यप॑ - शु॒ष्का॒ । अथ॑ । ए॒षः । ज्योक् । अप॑रुद्ध॒ इत्यप॑ - रु॒द्धः॒ । वा॒युम् । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । अ॒स्मै॒ । इ॒मान् । लो॒कान् । विश᳚म् । प्रेति॑ । दा॒प॒य॒ति॒ । प्रेति॑ । अ॒स्मै॒ । इ॒मे । लो॒काः । स्नु॒व॒न्ति॒ । भु॒ञ्ज॒ती । ए॒न॒म् । विट् । उपेति॑ । ति॒ष्ठ॒ते॒ ।  ।  28 ( 42) 

TS 2.1.5.1  
इन्द्रः॑ । व॒लस्य॑ । बिल᳚म् । अपेति॑ । औ॒र्णो॒त् । सः । यः । उ॒त्त॒म इत्यु॑त् - त॒मः । प॒शुः । आसी᳚त् । तम् । पृ॒ष्ठम् । प्रतीति॑ । स॒ङ्गृह्येति॑ सं - गृह्य॑ । उदिति॑ । अ॒क्खि॒द॒त् । तम् । स॒हस्र᳚म् । प॒शवः॑ । अनु॑ । उदिति॑ । आ॒य॒न्न् । सः । उ॒न्न॒त इत्यु॑त् - न॒तः । अ॒भ॒व॒त् । यः । प॒शुका॑म॒ इति॑ प॒शु-का॒मः॒ । स्यात् । सः । ए॒तम् । ऐ॒न्द्रम् । उ॒न्न॒तमित्यु॑त्-न॒तम् । एति॑ । ल॒भे॒त॒ । इन्द्र᳚म् । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । अ॒स्मै॒ । प॒शून् । प्रेति॑ । य॒च्छ॒ति॒ । प॒शु॒मानिति॑ पशु - मान् । ए॒व । भ॒व॒ति॒ । उ॒न्न॒त इत्यु॑त् - न॒तः ।  29 ( 50) 

TS 2.1.5.2  
भ॒व॒ति॒ । सा॒ह॒स्री । वै । ए॒षा । ल॒क्ष्मी । यत् । उ॒न्न॒त इत्यु॑त् - न॒तः । ल॒क्ष्मिया᳚ । ए॒व । प॒शून् । अवेति॑ । रु॒न्धे॒ । य॒दा । स॒हस्र᳚म् । प॒शून् । प्रा॒प्नु॒यादिति॑ प्र - आ॒प्नु॒यात् । अथ॑ । वै॒ष्ण॒वम् । वा॒म॒नम् । एति॑ । ल॒भे॒त॒ । ए॒तस्मिन्न्॑ । वै । तत् । स॒हस्र᳚म् । अधीति॑ । अ॒ति॒ष्ठ॒त् । तस्मा᳚त् । ए॒षः । वा॒म॒नः । समी॑षित॒ इति॒ सं - ई॒षि॒तः॒ । प॒शुभ्य॒ इति॑ प॒शु - भ्यः॒ । ए॒व । प्रजा॑तेभ्य॒ इति॒ प्र - जा॒ते॒भ्यः॒ । प्र॒ति॒ष्ठामिति॑ प्रति - स्थाम् । द॒धा॒ति॒ । कः । अ॒र्॒.ह॒ति॒ । स॒हस्र᳚म् । प॒शून् । प्राप्तु॒मिति॒ प्र - आ॒प्तु॒म् । इति॑ । आ॒हुः॒ । अ॒हो॒रा॒त्राणीत्य॑हः - रा॒त्राणि॑ । ए॒व । स॒हस्र᳚म् । स॒म्पाद्येति॑ सं - पाद्य॑ । एति॑ । ल॒भे॒त॒ । प॒शवः॑ ।  30 ( 50) 

TS 2.1.5.3  
वै । अ॒हो॒रा॒त्राणीत्य॑हः - रा॒त्राणि॑ । प॒शून् । ए॒व । प्रजा॑ता॒निति॒ प्र - जा॒ता॒न् । प्र॒ति॒ष्ठामिति॑ प्रति - स्थाम् । ग॒म॒य॒ति॒ । ओष॑धीभ्य॒ इत्योष॑धि - भ्यः॒ । वे॒हत᳚म् । एति॑ । ल॒भे॒त॒ । प्र॒जाका॑म॒ इति॑ प्र॒जा - का॒मः॒ । ओष॑धयः । वै । ए॒तम् । प्र॒जाया॒ इति॑ प्र - जायै᳚ । परीति॑ । बा॒ध॒न्ते॒ । यः । अल᳚म् । प्र॒जाया॒ इति॑ प्र - जायै᳚ । सन्न् । प्र॒जामिति॑ प्र-जाम् । न । वि॒न्दते᳚ । ओष॑धयः । खलु॑ । वै । ए॒तस्यै᳚ । सूतु᳚म् । अपीति॑ । घ्न॒न्ति॒ । या । वे॒हत् । भव॑ति । ओष॑धीः । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । ताः । ए॒व । अ॒स्मै॒ । स्वात् । योनेः᳚ । प्र॒जामिति॑ प्र - जाम् । प्रेति॑ । ज॒न॒य॒न्ति॒ । वि॒न्दते᳚ ।  31 ( 50) 

TS 2.1.5.4  
प्र॒जामिति॑ प्र - जाम् । आपः॑ । वै । ओष॑धयः । अस॑त् । पुरु॑षः । आपः॑ । ए॒व । अ॒स्मै॒ । अस॑तः । सत् । द॒द॒ति॒ । तस्मा᳚त् । आ॒हुः॒ । यः । च॒ । ए॒वम् । वेद॑ । यः । च॒ । न । आपः॑ । तु । वाव । अस॑तः । सत् । द॒द॒ति॒ । इति॑ । ऐ॒न्द्रीम् । सू॒तव॑शा॒मिति॑ सू॒त - व॒शा॒म् । एति॑ । ल॒भे॒त॒ । भूति॑काम॒ इति॒ भूति॑ - का॒मः॒ । अजा॑तः । वै । ए॒षः । यः । अल᳚म् । भूत्यै᳚ । सन्न् । भूति᳚म् । न । प्रा॒प्नोतीति॑ प्र - आ॒प्नोति॑ । इन्द्र᳚म् । खलु॑ । वै । ए॒षा । सू॒त्वा । व॒शा । अ॒भ॒व॒त् ।  32 ( 50) 

TS 2.1.5.5  
इन्द्र᳚म् । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । ए॒न॒म् । भूति᳚म् । ग॒म॒य॒ति॒ । भव॑ति । ए॒व । यम् । सू॒त्वा । व॒शा । स्यात् । तम् । ऐ॒न्द्रम् । ए॒व । एति॑ । ल॒भे॒त॒ । ए॒तत् । वाव । तत् । इ॒न्द्रि॒यम् । सा॒क्षादिति॑ स - अ॒क्षात् । ए॒व । इ॒न्द्रि॒यम् । अवेति॑ । रु॒न्धे॒ । ऐ॒न्द्रा॒ग्नमित्यै᳚न्द्र - अ॒ग्नम् । पु॒न॒रु॒थ्सृ॒ष्टमिति॑ पुनः - उ॒थ्सृ॒ष्टम् । एति॑ । ल॒भे॒त॒ । यः । एति॑ । तृ॒तीया᳚त् । पुरु॑षात् । सोम᳚म् । न । पिबे᳚त् । विच्छि॑न्न॒ इति॒ वि - छि॒न्नः॒ । वै । ए॒तस्य॑ । सो॒म॒पी॒थ इति॑ सोम - पी॒थः । यः । ब्रा॒ह्म॒णः । सन्न् । एति॑ ।  33 ( 50) 

TS 2.1.5.6  
तृ॒तीया᳚त् । पुरु॑षात् । सोम᳚म् । न । पिब॑ति । इ॒न्द्रा॒ग्नी इती᳚न्द्र - अ॒ग्नी । ए॒व । स्वेन॑ । भा॒ग॒धेये॒नेति॑ भाग-धेये॑न । उपेति॑ । धा॒व॒ति॒ । तौ । ए॒व । अ॒स्मै॒ । सो॒म॒पी॒थमिति॑ सोम - पी॒थम् । प्रेति॑ । य॒च्छ॒तः॒ । उपेति॑ । ए॒न॒म् । सो॒म॒पी॒थ इति॑ सोम - पी॒थः । न॒म॒ति॒ । यत् । ऐ॒न्द्रः । भव॑ति । इ॒न्द्रि॒यम् । वै । सो॒म॒पी॒थ इति॑ सोम-पी॒थः । इ॒न्द्रि॒यम् । ए॒व । सो॒म॒पी॒थमिति॑ सोम - पी॒थम् । अवेति॑ । रु॒न्धे॒ । यत् । आ॒ग्ने॒यः । भव॑ति । आ॒ग्ने॒यः । वै । ब्रा॒ह्म॒णः । स्वाम् । ए॒व । दे॒वता᳚म् । अनु॑ । समिति॑ । त॒नो॒ति॒ । पु॒न॒रु॒थ्सृ॒ष्ट इति॑ पुनः-उ॒थ्सृ॒ष्टः । भ॒व॒ति॒ । पु॒न॒रु॒थ्सृ॒ष्ट इति॑ पुनः - उ॒थ्सृ॒ष्टः । इ॒व॒ । हि । ए॒तस्य॑ ।  34 ( 50) 

TS 2.1.5.7  
सो॒म॒पी॒थ इति॑ सोम - पी॒थः । समृ॑द्ध्या॒ इति॒ सं - ऋ॒द्ध्यै॒ । ब्रा॒ह्म॒ण॒स्प॒त्यमिति॑ ब्राह्मणः - प॒त्यम् । तू॒प॒रम् । एति॑ । ल॒भे॒त॒ । अ॒भि॒चर॒न्नित्य॑भि - चरन्न्॑ । ब्रह्म॑णः । पति᳚म् । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । तस्मै᳚ । ए॒व । ए॒न॒म् । एति॑ । वृ॒श्च॒ति॒ । ता॒जक् । आर्ति᳚म् । एति॑ । ऋ॒च्छ॒ति॒ । तू॒प॒रः । भ॒व॒ति॒ । क्षु॒रप॑वि॒रिति॑ क्षु॒र - प॒विः॒ । वै । ए॒षा । ल॒क्ष्मी । यत् । तू॒प॒रः । समृ॑द्ध्य॒ इति॒ सं - ऋ॒द्ध्यै॒ । स्फ्यः । यूपः॑ । भ॒व॒ति॒ । वज्रः॑ । वै । स्फ्यः । वज्र᳚म् । ए॒व । अ॒स्मै॒ । प्रेति॑ । ह॒र॒ति॒ । श॒र॒मय॒मिति॑ शर - मय᳚म् । ब॒र्॒.हिः । शृ॒णाति॑ । ए॒व । ए॒न॒म् । वैभी॑दकः । इ॒द्ध्मः ( ) । भि॒नत्ति॑ । ए॒व । ए॒न॒म् ।  ।  35 ( 53) 

TS 2.1.6.1  
बा॒र्.॒ह॒स्प॒त्यम् । शि॒ति॒पृ॒ष्ठमिति॑ शिति - पृ॒ष्ठम् । एति॑ । ल॒भे॒त॒ । ग्राम॑काम॒ इति॒ ग्राम॑ - का॒मः॒ । यः । का॒मये॑त । पृ॒ष्ठम् । स॒मा॒नाना᳚म् । स्या॒म् । इति॑ । बृह॒स्पति᳚म् । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । ए॒न॒म् । पृ॒ष्ठम् । स॒मा॒नाना᳚म् । क॒रो॒ति॒ । ग्रा॒मी । ए॒व । भ॒व॒ति॒ । शि॒ति॒पृ॒ष्ठ इति॑ शिति - पृ॒ष्ठः । भ॒व॒ति॒ । बा॒र्.॒ह॒स्प॒त्यः । हि । ए॒षः । दे॒वत॑या । समृ॑द्ध्या॒ इति॒ सं - ऋ॒द्ध्यै॒ । पौ॒ष्णम् । श्या॒मम् । एति॑ । ल॒भे॒त॒ । अन्न॑काम॒ इत्यन्न॑ - का॒मः॒ । अन्न᳚म् । वै । पू॒षा । पू॒षण᳚म् । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । अ॒स्मै॒ ।  36 ( 50) 

TS 2.1.6.2  
अन्न᳚म् । प्रेति॑ । य॒च्छ॒ति॒ । अ॒न्ना॒द इत्य॑न्न - अ॒दः । ए॒व । भ॒व॒ति॒ । श्या॒मः । भ॒व॒ति॒ । ए॒तत् । वै । अन्न॑स्य । रू॒पम् । समृ॑द्ध्या॒ इति॒ सं - ऋ॒द्ध्यै॒ । मा॒रु॒तम् । पृश्ञि᳚म् । एति॑ । ल॒भे॒त॒ । अन्न॑काम॒ इत्यन्न॑ - का॒मः॒ । अन्न᳚म् । वै । म॒रुतः॑ । म॒रुतः॑ । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । ते । ए॒व । अ॒स्मै॒ । अन्न᳚म् । प्रेति॑ । य॒च्छ॒न्ति॒ । अ॒न्ना॒द इत्य॑न्न - अ॒दः । ए॒व । भ॒व॒ति॒ । पृश्ञिः॑ । भ॒व॒ति॒ । ए॒तत् । वै । अन्न॑स्य । रू॒पम् । समृ॑द्ध्या॒ इति॒ सं - ऋ॒द्ध्यै॒ । ऐ॒न्द्रम् । अ॒रु॒णम् । एति॑ । ल॒भे॒त॒ । इ॒न्द्रि॒यका॑म॒ इती᳚न्द्रि॒य - का॒मः॒ । इन्द्र᳚म् । ए॒व ।  37 ( 50) 

TS 2.1.6.3  
स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । अ॒स्मि॒न्न् । इ॒न्द्रि॒यम् । द॒धा॒ति॒ । इ॒न्द्रि॒या॒वी । ए॒व । भ॒व॒ति॒ । अ॒रु॒णः । भ्रूमा॒निति॒ भ्रू - मा॒न् । भ॒व॒ति॒ । ऐ॒तत् । वै । इन्द्र॑स्य । रू॒पम् । समृ॑द्ध्या॒ इति॒ सं - ऋ॒द्ध्यै॒ । सा॒वि॒त्रम् । उ॒प॒द्ध्व॒स्तमित्यु॑प - ध्व॒स्तम् । एति॑ । ल॒भे॒त॒ । स॒निका॑म॒ इति॑ स॒नि - का॒मः॒ । स॒वि॒ता । वै । प्र॒स॒वाना॒मिति॑ प्र-स॒वाना᳚म् । ई॒शे॒ । स॒वि॒तार᳚म् । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । अ॒स्मै॒ । स॒निम् । प्रेति॑ । सु॒व॒ति॒ । दान॑कामा॒ इति॒ दान॑-का॒माः॒ । अ॒स्मै॒ । प्र॒जा इति॑ प्र-जाः । भ॒व॒न्ति॒ । उ॒प॒द्ध्व॒स्त इत्यु॑प - ध्व॒स्तः । भ॒व॒ति॒ । सा॒वि॒त्रः । हि । ए॒षः ।  38 ( 50) 

TS 2.1.6.4  
दे॒वत॑या । समृ॑द्ध्या॒ इति॒ सं - ऋ॒द्ध्यै॒ । वै॒श्व॒दे॒वमिति॑ वैश्व-दे॒वम् । ब॒हु॒रू॒पमिति॑ बहु - रू॒पम् । एति॑ । ल॒भे॒त॒ । अन्न॑काम॒ इत्यन्न॑ - का॒मः॒ । वै॒श्व॒दे॒वमिति॑ वैश्व - दे॒वम् । वै । अन्न᳚म् । विश्वान्॑ । ए॒व । दे॒वान् । स्वेन॑ । भा॒ग॒धेये॒नेति॑ भाग-धेये॑न । उपेति॑ । धा॒व॒ति॒ । ते । ए॒व । अ॒स्मै॒ । अन्न᳚म् । प्रेति॑ । य॒च्छ॒न्ति॒ । अ॒न्ना॒द इत्य॑न्न - अ॒दः । ए॒व । भ॒व॒ति॒ । ब॒हु॒रू॒प इति॑ बहु-रू॒पः । भ॒व॒ति॒ । ब॒हु॒रू॒पमिति॑ बहु - रू॒पम् । हि । अन्न᳚म् । समृ॑द्ध्या॒ इति॒ सं - ऋ॒द्ध्यै॒ । वै॒श्व॒दे॒वमिति॑ वैश्व - दे॒वम् । ब॒हु॒रू॒पमिति॑ बहु - रू॒पम् । एति॑ । ल॒भे॒त॒ । ग्राम॑काम॒ इति॒ ग्राम॑ - का॒मः॒ । वै॒श्व॒दे॒वा इति॑ वैश्व - दे॒वाः । वै । स॒जा॒ता इति॑ स - जा॒ताः । विश्वान्॑ । ए॒व । दे॒वान् । स्वेन॑ । भा॒ग॒धेये॒नेति॑ भाग-धेये॑न । उपेति॑ । धा॒व॒ति॒ । ते । ए॒व । अ॒स्मै॒ ।  39 ( 50) 

TS 2.1.6.5  
स॒जा॒तानिति॑ स-जा॒तान् । प्रेति॑ । य॒च्छ॒न्ति॒ । ग्रा॒मी । ए॒व । भ॒व॒ति॒ । ब॒हु॒रू॒प इति॑ बहु - रू॒पः । भ॒व॒ति॒ । ब॒हु॒दे॒व॒त्य॑ इति॑ बहु-दे॒व॒त्यः॑ । हि । ए॒षः । समृ॑द्ध्या॒ इति॒ सं - ऋ॒द्ध्यै॒ । प्रा॒जा॒प॒त्यमिति॑ प्राजा - प॒त्यम् । तू॒प॒रम् । एति॑ । ल॒भे॒त॒ । यस्य॑ । अना᳚ज्ञात॒मित्यना᳚ - ज्ञा॒त॒म् । इ॒व॒ । ज्योक् । आ॒मये᳚त् । प्रा॒जा॒प॒त्य इति॑ प्राजा - प॒त्यः । वै । पुरु॑षः । प्र॒जाप॑ति॒रिति॑ प्र॒जा - प॒तिः॒ । खलु॑ । वै । तस्य॑ । वे॒द॒ । यस्य॑ । अना᳚ज्ञात॒मित्यना᳚ - ज्ञा॒त॒म् । इ॒व॒ । ज्योक् । आ॒मय॑ति । प्र॒जाप॑ति॒मिति॑ प्र॒जा - प॒ति॒म् । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । ए॒न॒म् । तस्मा᳚त् । स्रामा᳚त् । मु॒ञ्च॒ति॒ । तू॒प॒रः । भ॒व॒ति॒ । प्रा॒जा॒प॒त्य इति॑ प्राजा-प॒त्यः । हि ( ) । ए॒षः । दे॒वत॑या । समृ॑द्ध्या॒ इति॒ सं - ऋ॒द्ध्यै॒ ।  ।  40 ( 53) 

TS 2.1.7.1  
व॒ष॒ट्का॒र इति॑ वषट् - का॒रः । वै । गा॒य॒त्रि॒यै । शिरः॑ । अ॒च्छि॒न॒त् । तस्यै᳚ । रसः॑ । परेति॑ । अ॒प॒त॒त् । तम् । बृह॒स्पतिः॑ । उपेति॑ । अ॒गृ॒ह्णा॒त् । सा । शि॒ति॒पृ॒ष्ठेति॑ शिति - प॒ष्ठा । व॒शा । अ॒भ॒व॒त् । यः । द्वि॒तीयः॑ । प॒राप॑त॒दिति॑ परा - अप॑तत् । तम् । मि॒त्रावरु॑णा॒विति॑ मि॒त्रा - वरु॑णौ । उपेति॑ । अ॒गृ॒ह्णी॒ता॒म् । सा । द्वि॒रू॒पेति॑ द्वि - रू॒पा । व॒शा । अ॒भ॒व॒त् । यः । तृ॒तीयः॑ । प॒राप॑त॒दिति॑ परा - अप॑तत् । तम् । विश्वे᳚ । दे॒वाः । उपेति॑ । अ॒गृ॒ह्ण॒न्न् । सा । ब॒हु॒रू॒पेति॑ बहु - रू॒पा । व॒शा । अ॒भ॒व॒त् । यः । च॒तु॒र्थः । प॒राप॑त॒दिति॑ परा - अप॑तत् । सः । पृ॒थि॒वीम् । प्रेति॑ । अ॒वि॒श॒त् । तम् । बृह॒स्पतिः॑ । अ॒भीति॑ ।  41 ( 50) 

TS 2.1.7.2  
अ॒गृ॒ह्णा॒त् । अस्तु॑ । ए॒व । अ॒यम् । भोगा॑य । इति॑ । सः । उ॒क्ष॒व॒श इत्यु॑क्ष - व॒शः । समिति॑ । अ॒भ॒व॒त् । यत् । लोहि॑तम् । प॒राप॑त॒दिति॑ परा - अप॑तत् । तत् । रु॒द्रः । उपेति॑ । अ॒गृ॒ह्णा॒त् । सा । रौ॒द्री । रोहि॑णी । व॒शा । अ॒भ॒व॒त् । बा॒र्.॒ह॒स्प॒त्याम् । शि॒ति॒पृ॒ष्ठामिति॑ शिति - पृ॒ष्ठाम् । एति॑ । ल॒भे॒त॒ । ब्र॒ह्म॒व॒र्च॒सका॑म॒ इति॑ ब्रह्मवर्च॒स - का॒मः॒ । बृह॒स्पति᳚म् । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । अ॒स्मि॒न्न् । ब्र॒ह्म॒व॒र्च॒समिति॑ ब्रह्म - व॒र्च॒सम् । द॒धा॒ति॒ । ब्र॒ह्म॒व॒र्च॒सीति॑ ब्रह्म - व॒र्च॒सी । ए॒व । भ॒व॒ति॒ । छन्द॑साम् । वै । ए॒षः । रसः॑ । यत् । व॒शा । रसः॑ । इ॒व॒ । खलु॑ ।  42 ( 50) 

TS 2.1.7.3  
वै । ब्र॒ह्म॒व॒र्च॒समिति॑ ब्रह्म - व॒र्च॒सम् । छन्द॑साम् । ए॒व । रसे॑न । रस᳚म् । ब्र॒ह्म॒व॒र्च॒समिति॑ ब्रह्म - व॒र्च॒सम् । अवेति॑ । रु॒न्धे॒ । मै॒त्रा॒व॒रु॒णीमिति॑ मैत्रा - व॒रु॒णीम् । द्वि॒रू॒पामिति॑ द्वि - रू॒पाम् । एति॑ । ल॒भे॒त॒ । वृष्टि॑काम॒ इति॒ वृष्टि॑ - का॒मः॒ । मै॒त्रम् । वै । अहः॑ । वा॒रु॒णी । रात्रिः॑ । अ॒हो॒रा॒त्राभ्या॒मित्य॑हः - रा॒त्राभ्या᳚म् । खलु॑ । वै । प॒र्जन्यः॑ । व॒र्.॒ष॒ति॒ । मि॒त्रावरु॑णा॒विति॑ मि॒त्रा - वरु॑णौ । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । तौ । ए॒व । अ॒स्मै॒ । अ॒हो॒रा॒त्राभ्या॒मित्य॑हः - रा॒त्राभ्या᳚म् । प॒र्जन्य᳚म् । व॒र्.॒ष॒य॒तः॒ । छन्द॑साम् । वै । ए॒षः । रसः॑ । यत् । व॒शा । रसः॑ । इ॒व॒ । खलु॑ । वै । वृष्टिः॑ । छन्द॑साम् । ए॒व । रसे॑न ।  43 ( 50) 

TS 2.1.7.4  
रस᳚म् । वृष्टि᳚म् । अवेति॑ । रु॒न्धे॒ । मै॒त्रा॒व॒रु॒णीमिति॑ मैत्रा - व॒रु॒णीम् । द्वि॒रू॒पामिति॑ द्वि - रू॒पाम् । एति॑ । ल॒भे॒त॒ । प्र॒जाका॑म॒ इति॑ प्र॒जा - का॒मः॒ । मै॒त्रम् । वै । अहः॑ । वा॒रु॒णी । रात्रिः॑ । अ॒हो॒रा॒त्राभ्या॒मित्य॑हः - रा॒त्राभ्या᳚म् । खलु॑ । वै । प्र॒जा इति॑ प्र - जाः । प्रेति॑ । जा॒य॒न्ते॒ । मि॒त्रावरु॑णा॒विति॑ मि॒त्रा-वरु॑णौ । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । तौ । ए॒व । अ॒स्मै॒ । अ॒हो॒रा॒त्राभ्या॒मित्य॑हः - रा॒त्राभ्या᳚म् । प्र॒जामिति॑ प्र -जाम् । प्रेति॑ । ज॒न॒य॒तः॒ । छन्द॑साम् । वै । ए॒षः । रसः॑ । यत् । व॒शा । रसः॑ । इ॒व॒ । खलु॑ । वै । प्र॒जेति॑ प्र-जा । छन्द॑साम् । ए॒व । रसे॑न । रस᳚म् । प्र॒जामिति॑ प्र -जाम् । अवेति॑ ।  44 ( 50) 

TS 2.1.7.5  
रु॒न्धे॒ । वै॒श्व॒दे॒वीमिति॑ वैश्व - दे॒वीम् । ब॒हु॒रू॒पामिति॑ बहु - रू॒पाम् । एति॑ । ल॒भे॒त॒ । अन्न॑काम॒ इत्यन्न॑ - का॒मः॒ । वै॒श्व॒दे॒वमिति॑ वैश्व - दे॒वम् । वै । अन्न᳚म् । विश्वान्॑ । ए॒व । दे॒वान् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । ते । ए॒व । अ॒स्मै॒ । अन्न᳚म् । प्रेति॑ । य॒च्छ॒न्ति॒ । अ॒न्ना॒द इत्य॑न्न - अ॒दः । ए॒व । भ॒व॒ति॒ । छन्द॑साम् । वै । ए॒षः । रसः॑ । यत् । व॒शा । रसः॑ । इ॒व॒ । खलु॑ । वै । अन्न᳚म् । छन्द॑साम् । ए॒व । रसे॑न । रस᳚म् । अन्न᳚म् । अवेति॑ । रु॒न्धे॒ । वै॒श्व॒दे॒वीमिति॑ वैश्व - दे॒वीम् । ब॒हु॒रू॒पामिति॑ बहु-रू॒पाम् । एति॑ । ल॒भे॒त॒ । ग्राम॑काम॒ इति॒ ग्राम॑ - का॒मः॒ । वै॒श्व॒दे॒वा इति॑ वैश्व - दे॒वाः । वै ।  45 ( 50) 

TS 2.1.7.6  
स॒जा॒ता इति॑ स - जा॒ताः । विश्वान्॑ । ए॒व । दे॒वान् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । ते । ए॒व । अ॒स्मै॒ । स॒जा॒तानिति॑ स-जा॒तान् । प्रेति॑ । य॒च्छ॒न्ति॒ । ग्रा॒मी । ए॒व । भ॒व॒ति॒ । छन्द॑साम् । वै । ए॒षः । रसः॑ । यत् । व॒शा । रसः॑ । इ॒व॒ । खलु॑ । वै । स॒जा॒ता इति॑ स - जा॒ताः । छन्द॑साम् । ए॒व । रसे॑न । रस᳚म् । स॒जा॒तानिति॑ स - जा॒तान् । अवेति॑ । रु॒न्धे॒ । बा॒र्.॒ह॒स्प॒त्यम् । उ॒क्ष॒व॒शमित्यु॑क्ष - व॒शम् । एति॑ । ल॒भे॒त॒ । ब्र॒ह्म॒व॒र्च॒सका॑म॒ इति॑ ब्रह्मवर्च॒स - का॒मः॒ । बृह॒स्पति᳚म् । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । अ॒स्मि॒न्न् । ब्र॒ह्म॒व॒र्च॒समिति॑ ब्रह्म - व॒र्च॒सम् ।  46 ( 50) 

TS 2.1.7.7  
द॒धा॒ति॒ । ब्र॒ह्म॒व॒र्च॒सीति॑ ब्रह्म - व॒र्च॒सी । ए॒व । भ॒व॒ति॒ । वश᳚म् । वै । ए॒षः । च॒र॒ति॒ । यत् । उ॒क्षा । वशः॑ । इ॒व॒ । खलु॑ । वै । ब्र॒ह्म॒व॒र्च॒समिति॑ ब्रह्म - व॒र्च॒सम् । वशे॑न । ए॒व । वश᳚म् । ब्र॒ह्म॒व॒र्च॒समिति॑ ब्रह्म - व॒र्च॒सम् । अवेति॑ । रु॒न्धे॒ । रौ॒द्रीम् । रोहि॑णीम् । एति॑ । ल॒भे॒त॒ । अ॒भि॒चर॒न्नित्य॑भि-चरन्न्॑ । रु॒द्रम् । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । तस्मै᳚ । ए॒व । ए॒न॒म् । एति॑ । वृ॒श्च॒ति॒ । ता॒जक् । आर्ति᳚म् । एति॑ । ऋ॒च्छ॒ति॒ । रोहि॑णी । भ॒व॒ति॒ । रौ॒द्री । हि । ए॒षा । दे॒वत॑या । समृ॑द्ध्या॒ इति॒ सं - ऋ॒द्ध्यै॒ । स्फ्यः । यूपः॑ ( ) । भ॒व॒ति॒ । वज्रः॑ । वै । स्फ्यः । वज्र᳚म् । ए॒व । अ॒स्मै॒ । प्रेति॑ । ह॒र॒ति॒ । श॒र॒मय॒मिति॑ शर - मय᳚म् । ब॒र्॒.हिः । शृ॒णाति॑ । ए॒व । ए॒न॒म् । वैभी॑दकः । इ॒द्ध्मः । भि॒नत्ति॑ । ए॒व । ए॒न॒म् ।  ।  47 ( 69) 

TS 2.1.8.1  
अ॒सौ । आ॒दि॒त्यः । न । वीति॑ । अ॒रो॒च॒त॒ । तस्मै᳚ । दे॒वाः । प्राय॑श्चित्तिम् । ऐ॒च्छ॒न्न् । तस्मै᳚ । ए॒ताम् । सौ॒रीम् । श्वे॒ताम् । व॒शाम् । एति॑ । अ॒ल॒भ॒न्त॒ । तया᳚ । ए॒व । अ॒स्मि॒न्न् । रुच᳚म् । अ॒द॒धुः॒ । यः । ब्र॒ह्म॒व॒र्च॒सका॑म॒ इति॑ ब्रह्मवर्च॒स - का॒मः॒ । स्यात् । तस्मै᳚ । ए॒ताम् । सौ॒रीम् । श्वे॒ताम् । व॒शाम् । एति॑ । ल॒भे॒त॒ । अ॒मुम् । ए॒व । आ॒दि॒त्यम् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । अ॒स्मि॒न्न् । ब॒ह्म॒व॒र्च॒समिति॑ ब्रह्म - व॒र्च॒सम् । द॒धा॒ति॒ । ब्र॒ह्म॒व॒र्च॒सीति॑ ब्रह्म - व॒र्च॒सी । ए॒व । भ॒व॒ति॒ । बै॒ल्॒.वः । यूपः॑ । भ॒व॒ति॒ । अ॒सौ ।  48 ( 50) 

TS 2.1.8.2  
वै । आ॒दि॒त्यः । यतः॑ । अजा॑यत । ततः॑ । बि॒ल्वः॑ । उदिति॑ । अ॒ति॒ष्ठ॒त् । सयो॒नीति॒ स - यो॒नि॒ । ए॒व । ब्र॒ह्म॒व॒र्च॒समिति॑ ब्रह्म - व॒र्च॒सम् । अवेति॑ । रु॒न्धे॒ । ब्रा॒ह्म॒ण॒स्प॒त्यामिति॑ ब्राह्मणः - प॒त्याम् । ब॒भ्रु॒क॒र्णीमिति॑ बभ्रु - क॒र्णीम् । एति॑ । ल॒भे॒त॒ । अ॒भि॒चर॒न्नित्य॑भि - चरन्न्॑ । वा॒रु॒णम् । दश॑कपाल॒मिति॒ दश॑ - क॒पा॒ल॒म् । पु॒रस्ता᳚त् । निरिति॑ । व॒पे॒त् । वरु॑णेन । ए॒व । भ्रातृ॑व्यम् । ग्रा॒ह॒यि॒त्वा । ब्रह्म॑णा । स्तृ॒णु॒ते॒ । ब॒भ्रु॒क॒र्णीति॑ बभ्रु - क॒र्णी । भ॒व॒ति॒ । ए॒तत् । वै । ब्रह्म॑णः । रू॒पम् । समृ॑द्ध्या॒ इति॒ सं-ऋ॒द्ध्यै॒ । स्फ्यः । यूपः॑ । भ॒व॒ति॒ । वज्रः॑ । वै । स्फ्यः । वज्र᳚म् । ए॒व । अ॒स्मै॒ । प्रेति॑ । ह॒र॒ति॒ । श॒र॒मय॒मिति॑ शर - मय᳚म् । ब॒र्॒.हिः । शृ॒णाति॑ ।  49 ( 50) 

TS 2.1.8.3  
ए॒व । ए॒न॒म् । वैभी॑दकः । इ॒द्ध्मः । भि॒नत्ति॑ । ए॒व । ए॒न॒म् । वै॒ष्ण॒वम् । वा॒म॒नम् । एति॑ । ल॒भे॒त॒ । यम् । य॒ज्ञः । न । उ॒प॒नमे॒दित्यु॑प-नमे᳚त् । विष्णुः॑ । वै । य॒ज्ञः । विष्णु᳚म् । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । अ॒स्मै॒ । य॒ज्ञम् । प्रेति॑ । य॒च्छ॒ति॒ । उपेति॑ । ए॒न॒म् । य॒ज्ञः । न॒म॒ति॒ । वा॒म॒नः । भ॒व॒ति॒ । वै॒ष्ण॒वः । हि । ए॒षः । दे॒वत॑या । समृ॑द्ध्या॒ इति॒ सं - ऋ॒द्ध्यै॒ । त्वा॒ष्ट्रम् । व॒ड॒बम् । एति॑ । ल॒भे॒त॒ । प॒शुका॑म॒ इति॑ प॒शु - का॒मः॒ । त्वष्टा᳚ । वै । प॒शू॒नाम् । मि॒थु॒नाना᳚म् ।  50 ( 50) 

TS 2.1.8.4  
प्र॒ज॒न॒यि॒तेति॑ प्र - ज॒न॒यि॒ता । त्वष्टा॑रम् । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । अ॒स्मै॒ । प॒शून् । मि॒थु॒नान् । प्रेति॑ । ज॒न॒य॒ति॒ । प्र॒जेति॑ प्र - जा । हि । वै । ए॒तस्मिन्न्॑ । प॒शवः॑ । प्रवि॑ष्टा॒ इति॒ प्र - वि॒ष्टाः॒ । अथ॑ । ए॒षः । पुमान्॑ । सन्न् । व॒ड॒बः । सा॒क्षादिति॑ स - अ॒क्षात् । ए॒व । प्र॒जामिति॑ प्र -जाम् । प॒शून् । अवेति॑ । रु॒न्धे॒ । मै॒त्रम् । श्वे॒तम् । एति॑ । ल॒भे॒त॒ । स॒ङ्ग्रा॒म इति॑ सं - ग्रा॒मे । संॅय॑त्त॒ इति॒ सं - य॒त्ते॒ । स॒म॒यका॑म॒ इति॑ सम॒य - का॒मः॒ । मि॒त्रम् । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । ए॒न॒म् । मि॒त्रेण॑ । समिति॑ । न॒य॒ति॒ ।  51 ( 50) 

TS 2.1.8.5  
वि॒शा॒ल इति॑ वि - शा॒लः । भ॒व॒ति॒ । व्यव॑सायय॒तीति॑ वि - अव॑साययति । ए॒व । ए॒न॒म् । प्रा॒जा॒प॒त्यमिति॑ प्राजा - प॒त्यम् । कृ॒ष्णम् । एति॑ । ल॒भे॒त॒ । वृष्टि॑काम॒ इति॒ वृष्टि॑ - का॒मः॒ । प्र॒जाप॑ति॒रिति॑ प्र॒जा - प॒तिः॒ । वै । वृष्ट्याः᳚ । ई॒शे॒ । प्र॒जाप॑ति॒मिति॑ प्र॒जा - प॒ति॒म् । ए॒व । स्वेन॑ । भा॒ग॒धेये॒नेति॑ भाग-धेये॑न । उपेति॑ । धा॒व॒ति॒ । सः । ए॒व । अ॒स्मै॒ । प॒र्जन्य᳚म् । व॒र्॒.ष॒य॒ति॒ । कृ॒ष्णः । भ॒व॒ति॒ । ए॒तत् । वै । वृष्ट्यै᳚ । रू॒पम् । रू॒पेण॑ । ए॒व । वृष्टि᳚म् । अवेति॑ । रु॒न्धे॒ । श॒बलः॑ । भ॒व॒ति॒ । वि॒द्युत॒मिति॑ वि - द्युत᳚म् । ए॒व । अ॒स्मै॒ । ज॒न॒यि॒त्वा । व॒र्.॒ष॒य॒त॒ । अ॒वा॒शृ॒ङ्गः । भ॒व॒ति॒ । वृष्टि᳚म् । ए॒व । अ॒स्मै॒ । नीति॑ । य॒च्छ॒ति॒ ( ) ।  ।  52 ( 50) 

TS 2.1.9.1  
वरु॑णम् । सु॒षु॒वा॒णम् । अ॒न्नाद्य॒मित्य॑न्न - अद्य᳚म् । न । उपेति॑ । अ॒न॒म॒त् । सः । ए॒ताम् । वा॒रु॒णीम् । कृ॒ष्णाम् । व॒शाम् । अ॒प॒श्य॒त् । ताम् । स्वायै᳚ । दे॒वता॑यै । एति॑ । अ॒ल॒भ॒त॒ । ततः॑ । वै । तम् । अ॒न्नाद्य॒मित्य॑न्न - अद्य᳚म् । उपेति॑ । अ॒न॒म॒त् । यम् । अल᳚म् । अ॒न्नाद्या॒येत्य॑न्न - अद्या॑य । सन्त᳚म् । अ॒न्नाद्य॒मित्य॑न्न - अद्य᳚म् । न । उ॒प॒नमे॒दित्यु॑प-नमे᳚त् । सः । ए॒ताम् । वा॒रु॒णीम् । कृ॒ष्णाम् । व॒शाम् । एति॑ । ल॒भे॒त॒ । वरु॑णम् । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । अ॒स्मै॒ । अन्न᳚म् । प्रेति॑ । य॒च्छ॒ति॒ । अ॒न्ना॒द इत्य॑न्न - अ॒दः ।  53 ( 50) 

TS 2.1.9.2  
ए॒व । भ॒व॒ति॒ । कृ॒ष्णा । भ॒व॒ति॒ । वा॒रु॒णी । हि । ए॒षा । दे॒वत॑या । समृ॑द्ध्या॒ इति॒ सं - ऋ॒द्ध्यै॒ । मै॒त्रम् । श्वे॒तम् । एति॑ । ल॒भे॒त॒ । वा॒रु॒णम् । कृ॒ष्णम् । अ॒पाम् । च॒ । ओष॑धीनाम् । च॒ । स॒न्धाविति॑ सं - धौ । अन्न॑काम॒ इत्यन्न॑ - का॒मः॒ । मै॒त्रीः । वै । ओष॑धयः । वा॒रु॒णीः । आपः॑ । अ॒पाम् । च॒ । खलु॑ । वै । ओष॑धीनाम् । च॒ । रस᳚म् । उपेति॑ । जी॒वा॒मः॒ । मि॒त्रावरु॑णा॒विति॑ मि॒त्रा - वरु॑णौ । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । तौ । ए॒व । अ॒स्मै॒ । अन्न᳚म् । प्रेति॑ । य॒च्छ॒तः॒ । अ॒न्ना॒द इत्य॑न्न - अ॒दः । ए॒व । भ॒व॒ति॒ ।  54 ( 50) 

TS 2.1.9.3  
अ॒पाम् । च॒ । ओष॑धीनाम् । च॒ । स॒न्धाविति॑ सं-धौ । एति॑ । ल॒भ॒ते॒ । उ॒भय॑स्य । अव॑रुद्ध्या॒ इत्यव॑ - रु॒ध्यै॒ । विशा॑ख॒ इति॒ वि-शा॒खः॒ । यूपः॑ । भ॒व॒ति॒ । द्वे इति॑ । हि । ए॒ते इति॑ । दे॒वते॒ इति॑ । समृ॑द्ध्या॒ इति॒ सं - ऋ॒द्ध्यै॒ । मै॒त्रम् । श्वे॒तम् । एति॑ । ल॒भे॒त॒ । वा॒रु॒णम् । कृ॒ष्णम् । ज्योगा॑मया॒वीति॒ ज्योक् - आ॒म॒या॒वी॒ । यत् । मै॒त्रः । भव॑ति । मि॒त्रेण॑ । ए॒व । अ॒स्मै॒ । वरु॑णम् । श॒म॒य॒ति॒ । यत् । वा॒रु॒णः । सा॒क्षादिति॑ स - अ॒क्षात् । ए॒व । ए॒न॒म् । व॒रु॒ण॒पा॒शादिति॑ वरुण - पा॒शात् । मु॒ञ्च॒ति॒ । उ॒त । यदि॑ । इ॒तासु॒रिती॒त-अ॒सुः॒ । भव॑ति । जीव॑ति । ए॒व । दे॒वाः । वै । पुष्टि᳚म् । न । अ॒वि॒न्द॒न्न् ।  55 ( 50) 

TS 2.1.9.4  
ताम् । मि॒थु॒ने । अ॒प॒श्य॒न्न् । तस्या᳚म् । न । समिति॑ । अ॒रा॒ध॒य॒न्न् । तौ । अ॒श्विनौ᳚ । अ॒ब्रू॒ता॒म् । आ॒वयोः᳚ । वै । ए॒षा । मा । ए॒तस्या᳚म् । व॒द॒द्ध्व॒म् । इति॑ । सा । अ॒श्विनोः᳚ । ए॒व । अ॒भ॒व॒त् । यः । पुष्टि॑काम॒ इति॒ पुष्टि॑ - का॒मः॒ । स्यात् । सः । ए॒ताम् । आ॒श्वि॒नीम् । य॒मीम् । व॒शाम् । एति॑ । ल॒भे॒त॒ । अ॒श्विनौ᳚ । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । तौ । ए॒व । अ॒स्मि॒न्न् । पुष्टि᳚म् । ध॒त्तः॒ । पुष्य॑ति । प्र॒जयेति॑ प्र - जया᳚ । प॒शुभि॒रिति॑ प॒शु - भिः॒ ।  ।  56 ( 45) 

TS 2.1.10.1  
आ॒श्वि॒नम् । धू॒म्रल॑लाम॒मिति॑ धू॒म्र - ल॒ला॒म॒म् । एति॑ । ल॒भे॒त॒ । यः । दुर्ब्रा᳚ह्मण॒ इति॒ दुः - ब्रा॒ह्म॒णः॒ । सोम᳚म् । पिपा॑सेत् । अ॒श्विनौ᳚ । वै । दे॒वाना᳚म् । असो॑मपा॒वित्यसो॑म - पौ॒ । आ॒स्ता॒म् । तौ । प॒श्चा । सो॒म॒पी॒थमिति॑ सोम - पी॒थम् । प्रेति॑ । आ॒प्नु॒ता॒म् । अ॒श्विनौ᳚ । ए॒तस्य॑ । दे॒वता᳚ । यः । दुर्ब्रा᳚ह्मण॒ इति॒ दुः- ब्रा॒ह्म॒णः॒ । सोम᳚म् । पिपा॑सति । अ॒श्विनौ᳚ । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । तौ । ए॒व । अ॒स्मै॒ । सो॒म॒पी॒थमिति॑ सोम-पी॒थम् । प्रेति॑ । य॒च्छ॒तः॒ । उपेति॑ । ए॒न॒म् । सो॒म॒पी॒थ इति॑ सोम - पी॒थः । न॒म॒ति॒ । यत् । धू॒म्रः । भव॑ति । धू॒म्रि॒माण᳚म् । ए॒व । अ॒स्मा॒त् । अपेति॑ । ह॒न्ति॒ । ल॒लामः॑ ।  57 ( 50) 

TS 2.1.10.2  
भ॒व॒ति॒ । मु॒ख॒तः । ए॒व । अ॒स्मि॒न्न् । तेजः॑ । द॒धा॒ति॒ । वा॒य॒व्य᳚म् । गो॒मृ॒गमिति॑ गो - मृ॒गम् । एति॑ । ल॒भे॒त॒ । यम् । अज॑घ्निवाꣳसम् । अ॒भि॒शꣳसे॑यु॒रित्य॑भि - शꣳसे॑युः । अपू॑ता । वै । ए॒तम् । वाक् । ऋ॒च्छ॒ति॒ । यम् । अज॑घ्निवाꣳसम् । अ॒भि॒शꣳस॒न्तीत्य॑भि - शꣳस॑न्ति । न । ए॒षः । ग्रा॒म्यः । प॒शुः । न । आ॒र॒ण्यः । यत् । गो॒मृ॒ग इति॑ गो - मृ॒गः । न । इ॒व॒ । ए॒षः । ग्रामे᳚ । न । अर॑ण्ये । यम् । अज॑घ्निवाꣳसम् । अ॒भि॒शꣳस॒न्तीत्य॑भि-शꣳस॑न्ति । वा॒युः । वै । दे॒वाना᳚म् । प॒वित्र᳚म् । वा॒युम् । ए॒व । स्वेन॑ । भा॒ग॒धेये॒नेति॑ भाग-धेये॑न । उपेति॑ । धा॒व॒ति॒ । सः । ए॒व ।  58 ( 50) 

TS 2.1.10.3  
ए॒न॒म् । प॒व॒य॒ति॒ । परा॑ची । वै । ए॒तस्मै᳚ । व्यु॒च्छन्तीति॑ वि-उ॒च्छन्ती᳚ । वीति॑ । उ॒च्छ॒ति॒ । तमः॑ । पा॒प्मान᳚म् । प्रेति॑ । वि॒श॒ति॒ । यस्य॑ । आ॒श्वि॒ने । श॒स्यमा॑ने । सूर्यः॑ । न । आ॒विः । भव॑ति । सौ॒र्यम् । ब॒हु॒रू॒पमिति॑ बहु - रू॒पम् । एति॑ । ल॒भे॒त॒ । अ॒मुम् । ए॒व । आ॒दि॒त्यम् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । अ॒स्मा॒त् । तमः॑ । पा॒प्मान᳚म् । अपेति॑ । ह॒न्ति॒ । प्र॒तीची᳚ । अ॒स्मै॒ । व्यु॒च्छन्तीति॑ वि - उ॒च्छन्ती᳚ । वीति॑ । उ॒च्छ॒ति॒ । अपेति॑ । तमः॑ । पा॒प्मान᳚म् । ह॒ते॒ ।  ।  59 ( 46) 

TS 2.1.11.1  
इन्द्र᳚म् । वः॒ । वि॒श्वतः॑ । परीति॑ । इन्द्र᳚म् । नरः॑ । मरु॑तः । यत् । ह॒ । वः॒ । दि॒वः । या । वः॒ । शर्म॑ ।  । भरे॑षु । इन्द्र᳚म् । सु॒हव॒मिति॑ सु - हव᳚म् । ह॒वा॒म॒हे॒ । अꣳ॒॒हो॒मुच॒मित्यꣳ॑हः - मुच᳚म् । सु॒कृत॒मिति॑ सु - कृत᳚म् । दैव्य᳚म् । जन᳚म् ।  । अ॒ग्निम् । मि॒त्रम् । वरु॑णम् । सा॒तये᳚ । भग᳚म् । द्यावा॑पृथि॒वी इति॒ द्यावा᳚ - पृ॒थि॒वी । म॒रुतः॑ । स्व॒स्तये᳚ ।  । म॒मत्तु॑ । नः॒ । परि॒ज्मेति॒ परि॑-ज्मा॒ । व॒स॒र्॒.हा । म॒मत्तु॑ । वातः॑ । अ॒पाम् । वृष॑ण्वा॒निति॒ वृषण॑ - वा॒न् ।  । शि॒शी॒तम् । इ॒न्द्रा॒प॒र्व॒तेती᳚न्द्रा - प॒र्व॒ता॒ । यु॒वम् । नः॒ । तत् । नः॒ । विश्वे᳚ । व॒रि॒व॒स्य॒न्तु॒ । दे॒वाः ।  । प्रि॒या । वः॒ । नाम॑ ।  60 ( 50) 

TS 2.1.11.2  
हु॒वे॒ । तु॒राणा᳚म् ।  । एति॑ । यत् । तृ॒पत् । म॒रु॒तः॒ । वा॒व॒शा॒नाः ।  । श्रि॒यसे᳚ । कम् । भा॒नुभि॒रिति॑ भा॒नु-भिः॒ । समिति॑ । मि॒मि॒क्षि॒रे॒ । ते । र॒श्मिभि॒रिति॑ र॒श्मि - भिः॒ । ते । ऋक्व॑भि॒रित्यृक्व॑ - भिः॒ । सु॒खा॒दय॒ इति॑ सु - खा॒दयः॑ ।  । ते । वाशी॑मन्त॒ इति॒ वाशि॑ - म॒न्तः॒ । इ॒ष्मिणः॑ । अभी॑रवः । वि॒द्रे । प्रि॒यस्य॑ । मारु॑तस्य । धाम्नः॑ ।  । अ॒ग्निः । प्र॒थ॒मः । वसु॑भि॒रिति॒ वसु॑-भिः॒ । नः॒ । अ॒व्या॒त् । सोमः॑ । रु॒द्रेभिः॑ । अ॒भीति॑ । र॒क्ष॒तु॒ । त्मना᳚ ।  । इन्द्रः॑ । म॒रुद्भि॒रिति॑ म॒रुत् - भिः॒ । ऋ॒तु॒धेत्यृ॑तु - धा । कृ॒णो॒तु॒ । आ॒दि॒त्यैः । नः॒ । वरु॑णः । समिति॑ । शि॒शा॒तु॒ ।  । समिति॑ । नः॒ । दे॒वः । वसु॑भि॒रिति॒ वसु॑ - भिः॒ । अ॒ग्निः । समिति॑ ।  61 ( 50) 

TS 2.1.11.3  
सोमः॑ । त॒नूभिः॑ । रु॒द्रिया॑भिः ।  । समिति॑ । इन्द्रः॑ । म॒रुद्भि॒रिति॑ म॒रुत् - भिः॒ । य॒ज्ञियैः᳚ । समिति॑ । आ॒दि॒त्यैः । नः॒ । वरु॑णः । अ॒जि॒ज्ञि॒प॒त् ।  । यथा᳚ । आ॒दि॒त्याः । वसु॑भि॒रिति॒ वसु॑ - भिः॒ । स॒म्ब॒भू॒वुरिति॑ सं - ब॒भू॒वुः । म॒रुद्भि॒रिति॑ म॒रुत् - भिः॒ । रु॒द्राः । स॒मजा॑न॒तेति॑ सं - अजा॑नत । अ॒भि ।  । ए॒वा । त्रि॒णा॒म॒न्निति॑ त्रि - ना॒म॒न्न् । अहृ॑णीयमानाः । विश्वे᳚ । दे॒वाः । सम॑नस॒ इति॒ स - म॒न॒सः॒ । भ॒व॒न्तु॒ ।  । कुत्र॑ । चि॒त्॒ । यस्य॑ । समृ॑ता॒विति॒ सं-ऋ॒तौ॒ । र॒ण्वाः । नरः॑ । नृ॒षद॑न॒ इति॑ नृ-सद॑ने ।  । अर्.ह॑न्तः । चि॒त् । यम् । इ॒न्ध॒ते । स॒ञ्ज॒नय॒न्तीति॑ सं - ज॒नय॑न्ति । ज॒न्तवः॑ ।  । समिति॑ । यत् । इ॒षः । वना॑महे । समिति॑ । ह॒व्या । मानु॑षाणाम् ।  । उ॒त । द्यु॒म्नस्य॑ । शव॑सः ।  62 ( 50) 

TS 2.1.11.4  
ऋ॒तस्य॑ । र॒श्मिम् । एति॑ । द॒दे॒ ।  । य॒ज्ञः । दे॒वाना᳚म् । प्रतीति॑ । ए॒ति॒ । सु॒म्नम् । आदि॑त्यासः । भव॑त । मृ॒ड॒यन्तः॑ ।  । एति॑ । वः॒ । अ॒र्वाची᳚ । सु॒म॒तिरिति॑ सु - म॒तिः । व॒वृ॒त्या॒त् । अꣳ॒॒होः । चि॒त् । या । व॒रि॒वो॒वित्त॒रेति॑ वरिवो॒वित् - त॒रा॒ । अस॑त् ।  । शुचिः॑ । अ॒पः । सू॒यव॑सा॒ इति॑ सु - यव॑साः । अद॑ब्धः । उपेति॑ । क्षे॒ति॒ । वृ॒द्धव॑या॒ इति॑ वृ॒द्ध - व॒याः॒ । सु॒वीर॒ इति॑ सु - वीरः॑ ।  । नकिः॑ । तम् । घ्न॒न्ति॒ । अन्ति॑तः । न । दू॒रात् । यः । आ॒दि॒त्याना᳚म् । भव॑ति । प्रणी॑त॒विति॒ प्र - नी॒तौ॒ ।  । धा॒रय॑न्तः । आ॒दि॒त्यासः॑ । जग॑त् । स्थाः । दे॒वाः । विश्व॑स्य । भुव॑नस्य । गो॒पा इति॑ गो-पाः ।  । दी॒र्घाधि॑य॒ इति॑ दी॒र्घ - धि॒यः॒ । रक्ष॑माणाः ।  63 ( 50) 

TS 2.1.11.5  
अ॒सु॒र्य᳚म् । ऋ॒तावा॑न॒ इत्यृ॒त - वा॒नः॒ । चय॑मानाः । ऋ॒णानि॑ ।  । ति॒स्रः । भूमीः᳚ । धा॒र॒य॒न्न् । त्रीन् । उ॒त । द्यून् । त्रीणि॑ । व्र॒ता । वि॒दथे᳚ । अ॒न्तः । ए॒षा॒म् ।  । ऋ॒तेन॑ । आ॒दि॒त्याः॒ । महि॑ । वः॒ । म॒हि॒त्वमिति॑ महि - त्वम् । तत् । अ॒र्य॒म॒न्न् । व॒रु॒ण॒ । मि॒त्र॒ । चारु॑ ।  । त्यान् । नु । क्ष॒त्रियान्॑ । अवः॑ । आ॒दि॒त्यान् । या॒चि॒षा॒म॒हे॒ ।  । सु॒मृ॒डी॒कानिति॑ सु - म॒डी॒कान् । अ॒भिष्ट॑ये ।  । न । द॒क्षि॒णा । वीति॑ । चि॒कि॒ते॒ । न । स॒व्या । न । प्रा॒चीन᳚म् । आ॒दि॒त्याः॒ । न । उ॒त । प॒श्चा ।  । पा॒क्या᳚ । चि॒त् । व॒स॒वः॒ । धी॒र्या᳚ । चि॒त् ।  64 ( 50) 

TS 2.1.11.6  
यु॒ष्मानी॑तः । अभ॑यम् । ज्योतिः॑ । अ॒श्या॒म् ।  । आ॒दि॒त्याना᳚म् । अव॑सा । नूत॑नेन । स॒क्षी॒महि॑ । शर्म॑णा । शन्त॑मे॒नेति॒ शं - त॒मे॒न॒ ।  । अ॒ना॒गा॒स्त्व इत्य॑नागाः-त्वे । अ॒दि॒ति॒त्व इत्य॑दिति - त्वे । तु॒रासः॑ । इ॒मम् । य॒ज्ञम् । द॒ध॒तु॒ । श्रोष॑माणाः ।  । इ॒मम् । मे॒ । व॒रु॒ण॒ । श्रु॒ध॒ । हव᳚म् । अ॒द्य । च॒ । मृ॒ड॒य॒ ।  । त्वाम् । अ॒व॒स्युः । एति॑ । च॒के॒ ।  । तत् । त्वा॒ । या॒मि॒ । ब्रह्म॑णा । वन्द॑मानः । तत् । एति॑ । शा॒स्ते॒ । यज॑मानः । ह॒विर्भि॒रिति॑ ह॒विः - भिः॒ ।  । अहे॑डमानः । व॒रु॒ण॒ । इ॒ह । बो॒धि॒ । उरु॑शꣳ॒॒सेत्युरु॑ - शꣳ॒॒स॒ । मा । नः॒ । आयुः॑ । प्रेति॑ । मो॒षीः॒ ।  ।  65 ( 49) 

2.2     द्वितीयकाण्डे द्वितीयः प्रश्नः - इष्टिविधानं
TS 2.2.1.1  
प्र॒जाप॑ति॒रिति॑ प्र॒जा-प॒तिः॒ । प्र॒जा इति॑ प्र - जाः । अ॒सृ॒ज॒त॒ । ताः । सृ॒ष्टाः । इ॒न्द्रा॒ग्नी इती᳚न्द्र -अ॒ग्नी । अपेति॑ । अ॒गू॒ह॒ता॒म् । सः । अ॒चा॒य॒त् । प्र॒जाप॑ति॒रिति॑ प्र॒जा - प॒तिः॒ । इ॒न्द्रा॒ग्नी इती᳚न्द्र-अ॒ग्नी । वै । मे॒ । प्र॒जा इति॑ प्र - जाः । अपेति॑ । अ॒घु॒क्ष॒ता॒म् । इति॑ । सः । ए॒तम् । ऐ॒न्द्रा॒ग्नमित्यै᳚न्द्र - अ॒ग्नम् । एका॑दशकपाल॒मित्येका॑दश - क॒पा॒ल॒म् । अ॒प॒श्य॒त् । तम् । निरिति॑ । अ॒व॒प॒त् । तौ । अ॒स्मै॒ । प्र॒जा इति॑ प्र-जाः । प्रेति॑ । अ॒सा॒ध॒य॒ता॒म् । इ॒न्द्रा॒ग्नी इती᳚न्द्र - अ॒ग्नी । वै । ए॒तस्य॑ । प्र॒जामिति॑ प्र - जाम् । अपेति॑ । गू॒ह॒तः॒ । यः । अल᳚म् । प्र॒जाया॒ इति॑ प्र - जायै᳚ । सन्न् । प्र॒जामिति॑ प्र - जाम् । न । वि॒न्दते᳚ । ऐ॒न्द्रा॒ग्नमित्यै᳚न्द्र - अ॒ग्नम् । एका॑दशकपाल॒मित्येका॑दश -क॒पा॒ल॒म् । निरिति॑ । व॒पे॒त् । प्र॒जाका॑म॒ इति॑ प्र॒जा - का॒मः॒ । इ॒न्द्रा॒ग्नी इती᳚न्द्र - अ॒ग्नी ।  1 ( 50) 

TS 2.2.1.2  
ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । तौ । ए॒व । अ॒स्मै॒ । प्र॒जामिति॑ प्र - जाम् । प्रेति॑ । सा॒ध॒य॒तः॒ । वि॒न्दते᳚ । प्र॒जामिति॑ प्र - जाम् । ऐ॒न्द्रा॒ग्नमित्यै᳚न्द्र - अ॒ग्नम् । एका॑दशकपाल॒मित्येका॑दश - क॒पा॒ल॒म् । निरिति॑ । व॒पे॒त् । स्पर्द्ध॑मानः । क्षेत्रे᳚ । वा॒ । स॒जा॒तेष्विति॑ स - जा॒तेषु॑ । वा॒ । इ॒न्द्रा॒ग्नी इती᳚न्द्र - अ॒ग्नी । ए॒व । स्वेन॑ । भा॒ग॒धेये॒नेति॑ भाग-धेये॑न । उपेति॑ । धा॒व॒ति॒ । ताभ्या᳚म् । ए॒व । इ॒न्द्रि॒यम् । वी॒र्य᳚म् । भ्रातृ॑व्यस्य । वृ॒ङ्क्ते॒ । वीति॑ । पा॒प्मना᳚ । भ्रातृ॑व्येण । ज॒य॒ते॒ । अपेति॑ । वै । ए॒तस्मा᳚त् । इ॒न्द्रि॒यम् । वी॒र्य᳚म् । क्रा॒म॒ति॒ । यः । स॒ङ्ग्रा॒ममिति॑ सं - ग्रा॒मम् । उ॒प॒प्र॒यातीत्यु॑प - प्र॒याति॑ । ऐ॒न्द्रा॒ग्नमित्यै᳚न्द्र-अ॒ग्नम् । एका॑दशकपाल॒मित्येका॑दश - क॒पा॒ल॒म् । निरिति॑ ।  2 ( 50) 

TS 2.2.1.3  
व॒पे॒त् । स॒ङ्ग्रा॒ममिति॑ सं - ग्रा॒मम् । उ॒प॒प्र॒या॒स्यन्नित्यु॑प - प्र॒या॒स्यन्न् । इ॒न्द्रा॒ग्नी इती᳚न्द्र - अ॒ग्नी । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । तौ । ए॒व । अ॒स्मि॒न्न् । इ॒न्द्रि॒यम् । वी॒र्य᳚म् । ध॒त्तः॒ । स॒ह । इ॒न्द्रि॒येण॑ । वी॒र्ये॑ण । उप॑ । प्रेति॑ । या॒ति॒ । जय॑ति । तम् । स॒ङ्ग्रा॒ममिति॑ सं - ग्रा॒मम् । वीति॑ । वै । ए॒षः । इ॒न्द्रि॒येण॑ । वी॒र्ये॑ण । ऋ॒द्ध्य॒ते॒ । यः । सं॒ग्रा॒ममिति॑ सं - ग्रा॒मम् । जय॑ति । ऐ॒न्द्रा॒ग्नमित्यै᳚न्द्र - अ॒ग्नम् । एका॑दशकपाल॒मित्येका॑दश - क॒पा॒ल॒म् । निरिति॑ । व॒पे॒त् । स॒ङ्ग्रा॒ममिति॑ सं - ग्रा॒मम् । जि॒त्वा । इ॒न्द्रा॒ग्नी इती᳚न्द्र - अ॒ग्नी । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । तौ । ए॒व । अ॒स्मि॒न्न् । इ॒न्द्रि॒यम् । वी॒र्य᳚म् ।  3 ( 50) 

TS 2.2.1.4  
ध॒त्तः॒ । न । इ॒न्द्रि॒येण॑ । वी॒र्ये॑ण । वीति॑ । ऋ॒द्ध्य॒ते॒ । अपेति॑ । वै । ए॒तस्मा᳚त् । इ॒न्द्रि॒यम् । वी॒र्य᳚म् । क्रा॒म॒ति॒ । यः । एति॑ । ज॒नता᳚म् । ऐ॒न्द्रा॒ग्नमित्यै᳚न्द्र - अ॒ग्नम् । एका॑दशकपाल॒मित्येका॑दश-क॒पा॒ल॒म् । निरिति॑ । व॒पे॒त् । ज॒नता᳚म् । ए॒ष्यन्न् । इ॒न्द्रा॒ग्नी इती᳚न्द्र-अ॒ग्नी । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । तौ । ए॒व । अ॒स्मि॒न्न् । इ॒न्द्रि॒यम् । वी॒र्य᳚म् । ध॒त्तः॒ । स॒ह । इ॒न्द्रि॒येण॑ । वी॒र्ये॑ण । ज॒नता᳚म् । ए॒ति॒ । पौ॒ष्णम् । च॒रुम् । अनु॑ । निरिति॑ । व॒पे॒त् । पू॒षा । वै । इ॒न्द्रि॒यस्य॑ । वी॒र्य॑स्य । अ॒नु॒प्र॒दा॒तेत्य॑नु - प्र॒दा॒ता । पू॒षण᳚म् । ए॒व ।  4 ( 50) 

TS 2.2.1.5  
स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । अ॒स्मै॒ । इ॒न्द्रि॒यम् । वी॒र्य᳚म् । अनु॑ । प्रेति॑ । य॒च्छ॒ति॒ । क्षै॒त्र॒प॒त्यमिति॑ क्षैत्र - प॒त्यम् । च॒रुम् । निरिति॑ । व॒पे॒त् । ज॒नता᳚म् । आ॒गत्येत्या᳚ - गत्य॑ । इ॒यम् । वै । क्षेत्र॑स्य । पतिः॑ । अ॒स्याम् । ए॒व । प्रतीति॑ । ति॒ष्ठ॒ति॒ । ऐ॒न्द्रा॒ग्नमित्यै᳚न्द्र - अ॒ग्नम् । एका॑दशकपाल॒मित्येका॑दश-क॒पा॒ल॒म् । उ॒परि॑ष्टात् । निरिति॑ । व॒पे॒त् । अ॒स्याम् । ए॒व । प्र॒ति॒ष्ठायेति॑ प्रति - स्थाय॑ । इ॒न्द्रि॒यम् । वी॒र्य᳚म् । उ॒परि॑ष्टात् । आ॒त्मन्न् । ध॒त्ते॒ ।  ।  5 ( 39) 

TS 2.2.2.1  
अ॒ग्नये᳚ । प॒थि॒कृत॒ इति॑ पथि - कृते᳚ । पु॒रो॒डाश᳚म् । अ॒ष्टाक॑पाल॒मित्य॒ष्टा - क॒पा॒ल॒म् । निरिति॑ । व॒पे॒त् । यः । द॒र्॒.श॒पू॒र्ण॒मा॒स॒या॒जीति॑ दर्.शपूर्णमास - या॒जी । सन्न् । अ॒मा॒वा॒स्या॑मित्य॑मा - वा॒स्या᳚म् । वा॒ । पौ॒र्ण॒मा॒सीमिति॑ पौर्ण - मा॒सीम् । वा॒ । अ॒ति॒पा॒दये॒दित्य॑ति - पा॒दये᳚त् । प॒थः । वै । ए॒षः । अधीति॑ । अप॑थेन । ए॒ति॒ । यः । द॒र्.॒श॒पू॒र्ण॒मा॒स॒या॒जीति॑ दर्.शपूर्णमास - या॒जी । सन्न् । अ॒मा॒वा॒स्या॑मित्य॑मा - वा॒स्या᳚म् । वा॒ । पौ॒र्ण॒मा॒सीमिति॑ पौर्ण - मा॒सीम् । वा॒ । अ॒ति॒पा॒दय॒तीत्य॑ति - पा॒दय॑ति । अ॒ग्निम् । ए॒व । प॒थि॒कृत॒मिति॑ पथि - कृत᳚म् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । ए॒न॒म् । अप॑थात् । पन्था᳚म् । अपीति॑ । न॒य॒ति॒ । अ॒न॒ड्वान् । दक्षि॑णा । व॒ही । हि । ए॒षः । समृ॑द्ध्या॒ इति॒ सं - ऋ॒द्ध्यै॒ । अ॒ग्नये᳚ । व्र॒तप॑तय॒ इति॑ व्र॒त-प॒त॒ये॒ ।  6 ( 50) 

TS 2.2.2.2  
पु॒रो॒डाश᳚म् । अ॒ष्टाक॑पाल॒मित्य॒ष्टा - क॒पा॒ल॒म् । निरिति॑ । व॒पे॒त् । यः । आहि॑ताग्नि॒रित्याहि॑त-अ॒ग्निः॒ । सन्न् । अ॒व्र॒त्यम् । इ॒व॒ । चरे᳚त् । अ॒ग्निम् । ए॒व । व्र॒तप॑ति॒मिति॑ व्र॒त - प॒ति॒म् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । ए॒न॒म् । व्र॒तम् । एति॑ । लं॒भ॒य॒ति॒ । व्रत्यः॑ । भ॒व॒ति॒ । अ॒ग्नये᳚ । र॒क्षो॒घ्न इति॑ रक्षः - घ्ने । पु॒रो॒डाश᳚म् । अ॒ष्टाक॑पाल॒मित्य॒ष्टा - क॒पा॒ल॒म् । निरिति॑ । व॒पे॒त् । यम् । रक्षाꣳ॑सि । सचे॑रन्न् । अ॒ग्निम् । ए॒व । र॒क्षो॒हण॒मिति॑ रक्षः - हन᳚म् । स्वेन॑ । भा॒ग॒धेये॒नेति॑ भाग-धेये॑न । उपेति॑ । धा॒व॒ति॒ । सः । ए॒व । अ॒स्मा॒त् । रक्षाꣳ॑सि । अपेति॑ । ह॒न्ति॒ । निशि॑ताया॒मिति॒ नि - शि॒ता॒या॒म् । निरिति॑ । व॒पे॒त् ।  7 ( 50) 

TS 2.2.2.3  
निशि॑ताया॒मिति॒ नि - शि॒ता॒या॒म् । हि । रक्षाꣳ॑सि । प्रे॒रत॒ इति॑ प्र - ई॒रते᳚ । सं॒प्रेर्णा॒नीति॑ सं - प्रेर्णा॑नि । ए॒व । ए॒ना॒नि॒ । ह॒न्ति॒ । परि॑श्रित॒ इति॒ परि॑ - श्रि॒ते॒ । या॒ज॒ये॒त् । रक्ष॑साम् । अन॑न्ववचारा॒येत्यन॑नु - अ॒व॒चा॒रा॒य॒ । र॒क्षो॒घ्नी इति॑ रक्षः - घ्नी । या॒ज्या॒नु॒वा॒क्ये॑ इति॑ याज्या - अ॒नु॒वा॒क्ये᳚ । भ॒व॒तः॒ । रक्ष॑साम् । स्तृत्यै᳚ । अ॒ग्नये᳚ । रु॒द्रव॑त॒ इति॑ रु॒द्र - व॒ते॒ । पु॒रो॒डाश᳚म् । अ॒ष्टाक॑पाल॒मित्य॒ष्टा - क॒पा॒ल॒म् । निरिति॑ । व॒पे॒त् । अ॒भि॒चर॒न्नित्य॑भि - चरन्न्॑ । ए॒षा । वै । अ॒स्य॒ । घो॒रा । त॒नूः । यत् । रु॒द्रः । तस्मै᳚ । ए॒व । ए॒न॒म् । एति॑ । वृ॒श्च॒ति॒ । ता॒जक् । आर्ति᳚म् । एति॑ । ऋ॒च्छ॒ति॒ । अ॒ग्नये᳚ । सु॒र॒भि॒मत॒ इति॑ सुरभि - मते᳚ । पु॒रो॒डाश᳚म् । अ॒ष्टाक॑पाल॒मित्य॒ष्टा - क॒पा॒ल॒म् । निरिति॑ । व॒पे॒त् । यस्य॑ । गावः॑ । वा॒ । पुरु॑षाः ।  8 ( 50) 

TS 2.2.2.4  
वा॒ । प्र॒मीये॑र॒न्निति॑ प्र - मीये॑रन्न् । यः । वा॒ । बि॒भी॒यात् । ए॒षा । वै । अ॒स्य॒ । भे॒ष॒ज्या᳚ । त॒नूः । यत् । सु॒र॒भि॒मतीति॑ सुरभि-मती᳚ । तया᳚ । ए॒व । अ॒स्मै॒ । भे॒ष॒जम् । क॒रो॒ति॒ । सु॒र॒भि॒मत॒ इति॑ सुरभि - मते᳚ । भ॒व॒ति॒ । पू॒ती॒ग॒न्धस्येति॑ पूति - ग॒न्धस्य॑ । अप॑हत्या॒ इत्यप॑ - ह॒त्यै॒ । अ॒ग्नये᳚ । क्षाम॑वत॒ इति॒ क्षाम॑ - व॒ते॒ । पु॒रो॒डाश᳚म् । अ॒ष्टाक॑पाल॒मित्य॒ष्टा - क॒पा॒ल॒म् । निरिति॑ । व॒पे॒त् । स॒ङ्ग्रा॒म इति॑ सं - ग्रा॒मे । संॅय॑त्त॒ इति॒ सं - य॒त्ते॒ । भा॒ग॒धेये॒नेति॑ भाग - धेये॑न । ए॒व । ए॒न॒म् । श॒म॒यि॒त्वा । परान्॑ । अ॒भि । निरिति॑ । दि॒श॒ति॒ । यम् । अव॑रेषाम् । विद्ध्य॑न्ति । जीव॑ति । सः । यम् । परे॑षाम् । प्रेति॑ । सः । मी॒य॒ते॒ । जय॑ति । तम् । स॒ङ्ग्रा॒ममिति॑ सं - ग्रा॒मम् ।  9 ( 50) 

TS 2.2.2.5  
अ॒भीति॑ । वै । ए॒षः । ए॒तान् । उ॒च्य॒ति॒ । येषा᳚म् । पू॒र्वा॒प॒रा इति॑ पूर्व - अ॒प॒राः । अ॒न्वञ्चः॑ । प्र॒मीय॑न्त॒ इति॑ प्र - मीय॑न्ते । पु॒रु॒षा॒हु॒तिरिति॑ पुरुष - आ॒हु॒तिः । हि । अ॒स्य॒ । प्रि॒यत॒मेति॑ प्रि॒य - त॒मा॒ । अ॒ग्नये᳚ । क्षाम॑वत॒ इति॒ क्षाम॑ - व॒ते॒ । पु॒रो॒डाश᳚म् । अ॒ष्टाक॑पाल॒मित्य॒ष्टा - क॒पा॒ल॒म् । निरिति॑ । व॒पे॒त् । भा॒ग॒धेये॒नेति॑ भाग - धेये॑न । ए॒व । ए॒न॒म् । श॒म॒य॒ति॒ । न । ए॒षा॒म् । पु॒रा । आयु॑षः । अप॑रः । प्रेति॑ । मी॒य॒ते॒ । अ॒भीति॑ । वै । ए॒षः । ए॒तस्य॑ । गृ॒हान् । उ॒च्य॒ति॒ । यस्य॑ । गृ॒हान् । दह॑ति । अ॒ग्नये᳚ । क्षाम॑वत॒ इति॒ क्षाम॑ - व॒ते॒ । पु॒रो॒डाश᳚म् । अ॒ष्टाक॑पाल॒मित्य॒ष्टा - क॒पा॒ल॒म् । निरिति॑ । व॒पे॒त् । भा॒ग॒धेये॒नेति॑ भाग - धेये॑न । ए॒व । ए॒न॒म् । श॒म॒य॒ति॒ । न ( ) । अ॒स्य॒ । अप॑रम् । गृ॒हान् । द॒ह॒ति॒ ।  ।  10 ( 54) 

TS 2.2.3.1  
अ॒ग्नये᳚ । कामा॑य । पु॒रो॒डाश᳚म् । अ॒ष्टाक॑पाल॒मित्य॒ष्टा - क॒पा॒ल॒म् । निरिति॑ । व॒पे॒त् । यम् । कामः॑ । न । उ॒प॒नमे॒दित्यु॑प - नमे᳚त् । अ॒ग्निम् । ए॒व । काम᳚म् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । ए॒न॒म् । कामे॑न । समिति॑ । अ॒र्द्ध॒य॒ति॒ । उपेति॑ । ए॒न॒म् । कामः॑ । न॒म॒ति॒ । अ॒ग्नये᳚ । यवि॑ष्ठाय । पु॒रो॒डाश᳚म् । अ॒ष्टाक॑पाल॒मित्य॒ष्टा-क॒पा॒ल॒म् । निरिति॑ । व॒पे॒त् । स्पर्द्ध॑मानः । क्षेत्रे᳚ । वा॒ । स॒जा॒तेष्विति॑ स - जा॒तेषु॑ । वा॒ । अ॒ग्निम् । ए॒व । यवि॑ष्ठम् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । तेन॑ । ए॒व । इ॒न्द्रि॒यम् । वी॒र्य᳚म् । भ्रातृ॑व्यस्य ।  11 ( 50) 

TS 2.2.3.2  
यु॒व॒ते॒ । वीति॑ । पा॒प्मना᳚ । भ्रातृ॑व्येण । ज॒य॒ते॒ । अ॒ग्नये᳚ । यवि॑ष्ठाय । पु॒रो॒डाश᳚म् । अ॒ष्टाक॑पाल॒मित्य॒ष्टा - क॒पा॒ल॒म् । निरिति॑ । व॒पे॒त् । अ॒भि॒च॒र्यमा॑ण॒ इत्य॑भि - च॒र्यमा॑णः । अ॒ग्निम् । ए॒व । यवि॑ष्ठम् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । अ॒स्मा॒त् । रक्षाꣳ॑सि । य॒व॒य॒ति॒ । न । ए॒न॒म् । अ॒भि॒चर॒न्नित्य॑भि - चरन्न्॑ । स्तृ॒णु॒ते॒ । अ॒ग्नये᳚ । आयु॑ष्मते । पु॒रो॒डाश᳚म् । अ॒ष्टाक॑पाल॒मित्य॒ष्टा-क॒पा॒ल॒म् । निरिति॑ । व॒पे॒त् । यः । का॒मये॑त । सर्व᳚म् । आयुः॑ । इ॒या॒म् । इति॑ । अ॒ग्निम् । ए॒व । आयु॑ष्मन्तम् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । अ॒स्मि॒न्न् ।  12 ( 50) 

TS 2.2.3.3  
आयुः॑ । द॒धा॒ति॒ । सर्व᳚म् । आयुः॑ । ए॒ति॒ । अ॒ग्नये᳚ । जा॒तवे॑दस॒ इति॑ जा॒त - वे॒द॒से॒ । पु॒रो॒डाश᳚म् । अ॒ष्टाक॑पाल॒मित्य॒ष्टा - क॒पा॒ल॒म् । निरिति॑ । व॒पे॒त् । भूति॑काम॒ इति॒ भूति॑ - का॒मः॒ । अ॒ग्निम् । ए॒व । जा॒तवे॑दस॒मिति॑ जा॒त - वे॒द॒स॒म् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । ए॒न॒म् । भूति᳚म् । ग॒म॒य॒ति॒ । भव॑ति । ए॒व । अ॒ग्नये᳚ । रुक्म॑ते । पु॒रो॒डाश᳚म् । अ॒ष्टाक॑पाल॒मित्य॒ष्टा-क॒पा॒ल॒म् । निरिति॑ । व॒पे॒त् । रुक्का॑म॒ इति॒ रुक् - का॒मः॒ । अ॒ग्निम् । ए॒व । रुक्म॑न्तम् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । अ॒स्मि॒न्न् । रुच᳚म् । द॒धा॒ति॒ । रोच॑ते । ए॒व । अ॒ग्नये᳚ । तेज॑स्वते । पु॒रो॒डाश᳚म् ।  13 ( 50) 

TS 2.2.3.4  
अ॒ष्टाक॑पाल॒मित्य॒ष्टा - क॒पा॒ल॒म् । निरिति॑ । व॒पे॒त् । तेज॑स्काम॒ इति॒ तेजः॑ - का॒मः॒ । अ॒ग्निम् । ए॒व । तेज॑स्वन्तम् । स्वेन॑ । भा॒ग॒धेये॒नेति॑ भाग-धेये॑न । उपेति॑ । धा॒व॒ति॒ । सः । ए॒व । अ॒स्मि॒न्न् । तेजः॑ । द॒धा॒ति॒ । ते॒ज॒स्वी । ए॒व । भ॒व॒ति॒ । अ॒ग्नये᳚ । सा॒ह॒न्त्याय॑ । पु॒रो॒डाश᳚म् । अ॒ष्टाक॑पाल॒मित्य॒ष्टा - क॒पा॒ल॒म् । निरिति॑ । व॒पे॒त् । सीक्ष॑माणः । अ॒ग्निम् । ए॒व । सा॒ह॒न्त्यम् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । तेन॑ । ए॒व । स॒ह॒ते॒ । यम् । सीक्ष॑ते ।  ।  14 ( 38) 

TS 2.2.4.1  
अ॒ग्नये᳚ । अन्न॑वत॒ इत्यन्न॑ - व॒ते॒ । पु॒रो॒डाश᳚म् । अ॒ष्टाक॑पाल॒मित्य॒ष्टा - क॒पा॒ल॒म् । निरिति॑ । व॒पे॒त् । यः । का॒मये॑त । अन्न॑वा॒नित्यन्न॑ - वा॒न् । स्या॒म् । इति॑ । अ॒ग्निम् । ए॒व । अन्न॑वन्त॒मित्यन्न॑ - व॒न्त॒म् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । ए॒न॒म् । अन्न॑वन्त॒मित्यन्न॑ - व॒न्त॒म् । क॒रो॒ति॒ । अन्न॑वा॒नित्यन्न॑ - वा॒न् । ए॒व । भ॒व॒ति॒ । अ॒ग्नये᳚ । अ॒न्ना॒दायेत्य॑न्न - अ॒दाय॑ । पु॒रो॒डाश᳚म् । अ॒ष्टाक॑पाल॒मित्य॒ष्टा - क॒पा॒ल॒म् । निरिति॑ । व॒पे॒त् । यः । का॒मये॑त । अ॒न्ना॒द इत्य॑न्न - अ॒दः । स्या॒म् । इति॑ । अ॒ग्निम् । ए॒व । अ॒न्ना॒दमित्य॑न्न - अ॒दम् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । ए॒न॒म् । अ॒न्ना॒दमित्य॑न्न - अ॒दम् । क॒रो॒ति॒ । अ॒न्ना॒द इत्य॑न्न - अ॒दः ।  15 ( 50) 

TS 2.2.4.2  
ए॒व । भ॒व॒ति॒ । अ॒ग्नये᳚ । अन्न॑पतय॒ इत्यन्न॑ - प॒त॒ये॒ । पु॒रो॒डाश᳚म् । अ॒ष्टाक॑पाल॒मित्य॒ष्टा - क॒पा॒ल॒म् । निरिति॑ । व॒पे॒त् । यः । का॒मये॑त । अन्न॑पति॒रित्यन्न॑ - प॒तिः॒ । स्या॒म् । इति॑ । अ॒ग्निम् । ए॒व । अन्न॑पति॒मित्यन्न॑ - प॒ति॒म् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । ए॒न॒म् । अन्न॑पति॒मित्यन्न॑ - प॒ति॒म् । क॒रो॒ति॒ । अन्न॑पति॒रित्यन्न॑ - प॒तिः॒ । ए॒व । भ॒व॒ति॒ । अ॒ग्नये᳚ । पव॑मानाय । पु॒रो॒डाश᳚म् । अ॒ष्टाक॑पाल॒मित्य॒ष्टा - क॒पा॒ल॒म् । निरिति॑ । व॒पे॒त् । अ॒ग्नये᳚ । पा॒व॒काय॑ । अ॒ग्नये᳚ । शुच॑ये । ज्योगा॑मया॒वीति॒ ज्योक् - आ॒म॒या॒वी॒ । यत् । अ॒ग्नये᳚ । पव॑मानाय । नि॒र्वप॒तीति॑ निः - वप॑ति । प्रा॒णमिति॑ प्र - अ॒नम् । ए॒व । अ॒स्मि॒न्न् । तेन॑ । द॒धा॒ति॒ । यत् । अ॒ग्नये᳚ ।  16 ( 50) 

TS 2.2.4.3  
पा॒व॒काय॑ । वाच᳚म् । ए॒व । अ॒स्मि॒न्न् । तेन॑ । द॒धा॒ति॒ । यत् । अ॒ग्नये᳚ । शुच॑ये । आयुः॑ । ए॒व । अ॒स्मि॒न्न् । तेन॑ । द॒धा॒ति॒ । उ॒त । यदि॑ । इ॒तासु॒रिती॒त-अ॒सुः॒ । भव॑ति । जीव॑ति । ए॒व । ए॒ताम् । ए॒व । निरिति॑ । व॒पे॒त् । चक्षु॑ष्काम॒ इति॒ चक्षुः॑ - का॒मः॒ । यत् । अ॒ग्नये᳚ । पव॑मानाय । नि॒र्वप॒तीति॑ निः - वप॑ति । प्रा॒णमिति॑ प्र-अ॒नम् । ए॒व । अ॒स्मि॒न्न् । तेन॑ । द॒धा॒ति॒ । यत् । अ॒ग्नये᳚ । पा॒व॒काय॑ । वाच᳚म् । ए॒व । अ॒स्मि॒न्न् । तेन॑ । द॒धा॒ति॒ । यत् । अ॒ग्नये᳚ । शुच॑ये । चक्षुः॑ । ए॒व । अ॒स्मि॒न्न् । तेन॑ । द॒धा॒ति॒ ।  17 ( 50) 

TS 2.2.4.4  
उ॒त । यदि॑ । अ॒न्धः । भव॑ति । प्रेति॑ । ए॒व । प॒श्य॒ति॒ । अ॒ग्नये᳚ । पु॒त्रव॑त॒ इति॑ पु॒त्र - व॒ते॒ । पु॒रो॒डाश᳚म् । अ॒ष्टाक॑पाल॒मित्य॒ष्टा - क॒पा॒ल॒म् । निरिति॑ । व॒पे॒त् । इन्द्रा॑य । पु॒त्रिणे᳚ । पु॒रो॒डाश᳚म् । एका॑दशकपाल॒मित्येका॑दश - क॒पा॒ल॒म् । प्र॒जाका॑म॒ इति॑ प्र॒जा - का॒मः॒ । अ॒ग्निः । ए॒व । अ॒स्मै॒ । प्र॒जामिति॑ प्र-जाम् । प्र॒ज॒नय॒तीति॑ प्र - ज॒नय॑ति । वृ॒द्धाम् । इन्द्रः॑ । प्रेति॑ । य॒च्छ॒ति॒ । अ॒ग्नये᳚ । रस॑वत॒ इति॒ रस॑-व॒ते॒ । अ॒ज॒क्षी॒र इत्य॑ज - क्षी॒रे । च॒रुम् । निरिति॑ । व॒पे॒त् । यः । का॒मये॑त । रस॑वा॒निति॒ रस॑ - वा॒न् । स्या॒म् । इति॑ । अ॒ग्निम् । ए॒व । रस॑वन्त॒मिति॒ रस॑ - व॒न्त॒म् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । ए॒न॒म् । रस॑वन्त॒मिति॒ रस॑ - व॒न्त॒म् । क॒रो॒ति॒ ।  18 ( 50) 

TS 2.2.4.5  
रस॑वा॒निति॒ रस॑ - वा॒न् । ए॒व । भ॒व॒ति॒ । अ॒ज॒क्षी॒र इत्य॑ज - क्षी॒रे । भ॒व॒ति॒ । आ॒ग्ने॒यी । वै । ए॒षा । यत् । अ॒जा । सा॒क्षादिति॑ स - अ॒क्षात् । ए॒व । रस᳚म् । अवेति॑ । रु॒न्धे॒ । अ॒ग्नये᳚ । वसु॑मत॒ इति॒ वसु॑ - म॒ते॒ । पु॒रो॒डाश᳚म् । अ॒ष्टाक॑पाल॒मित्य॒ष्टा - क॒पा॒ल॒म् । निरिति॑ । व॒पे॒त् । यः । का॒मये॑त । वसु॑मा॒निति॒ वसु॑ - मा॒न् । स्या॒म् । इति॑ । अ॒ग्निम् । ए॒व । वसु॑मन्त॒मिति॒ वसु॑ - म॒न्त॒म् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । ए॒न॒म् । वसु॑मन्त॒मिति॒ वसु॑ - म॒न्त॒म् । क॒रो॒ति॒ । वसु॑मा॒निति॒॒ वसु॑ - मा॒न् । ए॒व । भ॒व॒ति॒ । अ॒ग्नये᳚ । वा॒ज॒सृत॒ इति॑ वाज - सृते᳚ । पु॒रो॒डाश᳚म् । अ॒ष्टाक॑पाल॒मित्य॒ष्टा - क॒पा॒ल॒म् । निरिति॑ । व॒पे॒त् । स॒ङ्ग्रा॒म इति॑ सं - ग्रा॒मे । संॅय॑त्त॒ इति॒ सं - य॒त्ते॒ । वाज᳚म् ।  19 ( 50) 

TS 2.2.4.6  
वै । ए॒षः । सि॒सी॒र्.॒ष॒ति॒ । यः । स॒ङ्ग्रा॒ममिति॑ सं - ग्रा॒मम् । जिगी॑षति । अ॒ग्निः । खलु॑ । वै । दे॒वाना᳚म् । वा॒ज॒सृदिति॑ वाज - सृत् । अ॒ग्निम् । ए॒व । वा॒ज॒सृत॒मिति॑ वाज-सृत᳚म् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । धाव॑ति । वाज᳚म् । हन्ति॑ । वृ॒त्रम् । जय॑ति । तम् । स॒ङ्ग्रा॒ममिति॑ सं - ग्रा॒मम् । अथो॒ इति॑ । अ॒ग्निः । इ॒व॒ । न । प्र॒ति॒धृष॒ इति॑ प्रति - धृषे᳚ । भ॒व॒ति॒ । अ॒ग्नये᳚ । अ॒ग्नि॒वत॒ इत्य॑ग्नि - वते᳚ । पु॒रो॒डाश᳚म् । अ॒ष्टाक॑पाल॒मित्य॒ष्टा - क॒पा॒ल॒म् । निरिति॑ । व॒पे॒त् । यस्य॑ । अ॒ग्नौ । अ॒ग्निम् । अ॒भ्यु॒द्धरे॑यु॒रित्य॑भि - उ॒द्धरे॑युः । निर्दि॑ष्टभाग॒ इति॒ निर्दि॑ष्ट - भा॒गः॒ । वै । ए॒तयोः᳚ । अ॒न्यः । अनि॑र्दिष्टभाग॒ इत्यनि॑र्दिष्ट - भा॒गः॒ । अ॒न्यः । तौ । सं॒भव॑न्ता॒विति॑ सं - भव॑न्तौ । यज॑मानम् ।  20 ( 50) 

TS 2.2.4.7  
अ॒भि । समिति॑ । भ॒व॒तः॒ । सः । ई॒श्व॒रः । आर्ति᳚म् । आर्तो॒रित्या - अ॒र्तोः॒ । यत् । अ॒ग्नये᳚ । अ॒ग्नि॒वत॒ इत्य॑ग्नि - वते᳚ । नि॒र्वप॒तीति॑ निः-वप॑ति । भा॒ग॒धेये॒नेति॑ भाग - धेये॑न । ए॒व । ए॒नौ॒ । श॒म॒य॒ति॒ । न । आर्ति᳚म् । एति॑ । ऋ॒च्छ॒ति॒ । यज॑मानः । अ॒ग्नये᳚ । ज्योति॑ष्मते । पु॒रो॒डाश᳚म् । अ॒ष्टाक॑पाल॒मित्य॒ष्टा - क॒पा॒ल॒म् । निरिति॑ । व॒पे॒त् । यस्य॑ । अ॒ग्निः । उद्धृ॑त॒ इत्युत् - हृ॒तः॒ । अहु॑ते । अ॒ग्नि॒हो॒त्र इत्य॑ग्नि - हो॒त्रे । उ॒द्वाये॒दित्यु॑त् - वाये᳚त् । अप॑रः । आ॒दीप्येत्या᳚ - दीप्य॑ । अ॒नू॒द्धृत्य॒ इत्य॑नु - उ॒द्धृत्यः॑ । इति॑ । आ॒हुः॒ । तत् । तथा᳚ । न । का॒र्य᳚म् । यत् । भा॒ग॒धेय॒मिति॑ भाग - धेय᳚म् । अ॒भीति॑ । पूर्वः॑ । उ॒द्ध्रि॒यत॒ इत्यु॑त् - ह्रि॒यते᳚ । किम् । अप॑रः । अ॒भि । उदिति॑ ।  21 ( 50) 

TS 2.2.4.8  
ह्रि॒ये॒त॒ । इति॑ । तानि॑ । ए॒व । अ॒व॒क्षाणा॒नीत्य॑व - क्षाणा॑नि । स॒न्नि॒धायेति॑ सं - नि॒धाय॑ । म॒न्थे॒त् । इ॒तः । प्र॒थ॒मम् । ज॒ज्ञे॒ । अ॒ग्निः । स्वात् । योनेः᳚ । अधीति॑ । जा॒तवे॑दा॒ इति॑ जा॒त - वे॒दाः॒ ।  । सः । गा॒य॒त्रि॒या । त्रि॒ष्टुभा᳚ । जग॑त्या । दे॒वेभ्यः॑ । ह॒व्यम् । व॒ह॒तु॒ । प्र॒जा॒नन्निति॑ प्र - जा॒नन्न् । इति॑ । छन्दो॑भि॒रिति॒ छन्दः॑ - भिः॒ । ए॒व । ए॒न॒म् । स्वात् । योनेः᳚ । प्रेति॑ । ज॒न॒य॒ति॒ । ए॒षः । वाव । सः । अ॒ग्निः । इति॑ । आ॒हुः॒ । ज्योतिः॑ । तु । वै । अ॒स्य॒ । परा॑पतित॒मिति॒ परा᳚ - प॒ति॒त॒म् । इति॑ । यत् । अ॒ग्नये᳚ । ज्योति॑ष्मते । नि॒र्वप॒तीति॑ निः - वप॑ति । यत् । ए॒व । अ॒स्य॒ ( ) । ज्योतिः॑ । परा॑पतित॒मिति॒ परा᳚ - प॒ति॒त॒म् । तत् । ए॒व । अवेति॑ । रु॒न्धे॒ ।  ।  22 ( 56) 

TS 2.2.5.1  
वै॒श्वा॒न॒रम् । द्वाद॑शकपाल॒मिति॒ द्वाद॑श - क॒पा॒ल॒म् । निरिति॑ । व॒पे॒त् । वा॒रु॒णम् । च॒रुम् । द॒धि॒क्राव्.ण्ण॒ इति॑ दधि - क्राव्.ण्णे᳚ । च॒रुम् । अ॒भि॒श॒स्यमा॑न॒ इत्य॑भि - श॒स्यमा॑नः । यत् । वै॒श्वा॒न॒रः । द्वाद॑शकपाल॒ इति॒ द्वाद॑श - क॒पा॒लः॒ । भव॑ति । सं॒ॅव॒थ्स॒र इति॑ सं - व॒थ्स॒रः । वै । अ॒ग्निः । वै॒श्वा॒न॒रः । सं॒ॅव॒थ्स॒रेणेति॑ सं - व॒थ्स॒रेण॑ । ए॒व । ए॒न॒म् । स्व॒द॒य॒ति॒ । अपेति॑ । पा॒पम् । वर्ण᳚म् । ह॒ते॒ । वा॒रु॒णेन॑ । ए॒व । ए॒न॒म् । व॒रु॒ण॒पा॒शादिति॑ वरुण - पा॒शात् । मु॒ञ्च॒ति॒ । द॒धि॒क्राव्.ण्णेति॑ दधि -क्राव्.ण्णा᳚ । पु॒ना॒ति॒ । हिर॑ण्यम् । दक्षि॑णा । प॒वित्र᳚म् । वै । हिर॑ण्यम् । पु॒नाति॑ । ए॒व । ए॒न॒म् । आ॒द्य᳚म् । अ॒स्य॒ । अन्न᳚म् । भ॒व॒ति॒ । ए॒ताम् । ए॒व । निरिति॑ । व॒पे॒त् । प्र॒जाका॑म॒ इति॑ प्र॒जा - का॒मः॒ । सं॒ॅव॒थ्स॒र इति॑ सं - व॒थ्स॒रः ।  23 ( 50) 

TS 2.2.5.2  
वै । ए॒तस्य॑ । अशा᳚न्तः । योनि᳚म् । प्र॒जाया॒ इति॑ प्र - जायै᳚ । प॒शू॒नाम् । निरिति॑ । द॒ह॒ति॒ । यः । अल᳚म् । प्र॒जाया॒ इति॑ प्र-जायै᳚ । सन्न् । प्र॒जामिति॑ प्र - जाम् । न । वि॒न्दते᳚ । यत् । वै॒श्वा॒न॒रः । द्वाद॑शकपाल॒ इति॒ द्वाद॑श - क॒पा॒लः॒ । भव॑ति । सं॒ॅव॒थ्स॒र इति॑ सं - व॒थ्स॒रः । वै । अ॒ग्निः । वै॒श्वा॒न॒रः । सं॒ॅव॒थ्स॒रमिति॑ सं - व॒थ्स॒रम् । ए॒व । भा॒ग॒धेये॒नेति॑ भाग - धेये॑न । श॒म॒य॒ति॒ । सः । अ॒स्मै॒ । शा॒न्तः । स्वात् । योनेः᳚ । प्र॒जामिति॑ प्र - जाम् । प्रेति॑ । ज॒न॒य॒ति॒ । वा॒रु॒णेन॑ । ए॒व । ए॒न॒म् । व॒रु॒ण॒पा॒शादिति॑ वरुण - पा॒शात् । मु॒ञ्च॒ति॒ । द॒धि॒क्राव्.ण्णेति॑ दधि - क्राव्.ण्णा᳚ । पु॒ना॒ति॒ । हिर॑ण्यम् । दक्षि॑णा । प॒वित्र᳚म् । वै । हिर॑ण्यम् । पु॒नाति॑ । ए॒व । ए॒न॒म् ।  24 ( 50) 

TS 2.2.5.3  
वि॒न्दते᳚ । प्र॒जामिति॑ प्र - जाम् । वै॒श्वा॒न॒रम् । द्वाद॑शकपाल॒मिति॒ द्वाद॑श - क॒पा॒ल॒म् । निरिति॑ । व॒पे॒त् । पु॒त्रे । जा॒ते । यत् । अ॒ष्टाक॑पाल॒ इत्य॒ष्टा - क॒पा॒लः॒ । भव॑ति । गा॒य॒त्रि॒या । ए॒व । ए॒न॒म् । ब्र॒ह्म॒व॒र्च॒सेनेति॑ ब्रह्म - व॒र्च॒सेन॑ । पु॒ना॒ति॒ । यत् । नव॑कपाल॒ इति॒ नव॑ - क॒पा॒लः॒ । त्रि॒वृतेति॑ त्रि - वृता᳚ । ए॒व । अ॒स्मि॒न्न् । तेजः॑ । द॒धा॒ति॒ । यत् । दश॑कपाल॒ इति॒ दश॑ - क॒पा॒लः॒ । वि॒राजेति॑ वि - राजा᳚ । ए॒व । अ॒स्मि॒न्न् । अ॒न्नाद्य॒मित्य॑न्न - अद्य᳚म् । द॒धा॒ति॒ । यत् । एका॑दशकपाल॒ इत्येका॑दश - क॒पा॒लः॒ । त्रि॒ष्टुभा᳚ । ए॒व । अ॒स्मि॒न्न् । इ॒न्द्रि॒यम् । द॒धा॒ति॒ । यत् । द्वाद॑शकपाल॒ इति॒ द्वाद॑श - क॒पा॒लः॒ । जग॑त्या । ए॒व । अ॒स्मि॒न्न् । प॒शून् । द॒धा॒ति॒ । यस्मिन्न्॑ । जा॒ते । ए॒ताम् । इष्टि᳚म् । नि॒र्वप॒तीति॑ निः - वप॑ति । पू॒तः ।  25 ( 50) 

TS 2.2.5.4  
ए॒व । ते॒ज॒स्वी । अ॒न्ना॒द इत्य॑न्न - अ॒दः । इ॒न्द्रि॒या॒वी । प॒शु॒मानिति॑ पशु - मान् । भ॒व॒ति॒ । अवेति॑ । वै । ए॒षः । सु॒व॒र्गादिति॑ सुवः - गात् । लो॒कात् । छि॒द्य॒ते॒ । यः । द॒र्॒.श॒पू॒र्ण॒मा॒स॒या॒जीति॑ दर्.शपूर्णमास - या॒जी । सन्न् । अ॒मा॒वा॒स्या॑मित्य॑मा - वा॒स्या᳚म् । वा॒ । पौ॒र्ण॒मा॒सीमिति॑ पौर्ण - मा॒सीम् । वा॒ । अ॒ति॒पा॒दय॒तीत्य॑ति - पा॒दय॑ति । सु॒व॒र्गायेति॑ सुवः - गाय॑ । हि । लो॒काय॑ । द॒र्॒.श॒पू॒र्ण॒मा॒साविति॑ दर्.श - पू॒र्ण॒मा॒सौ । इ॒ज्येते॒ इति॑ । वै॒श्वा॒न॒रम् । द्वाद॑शकपाल॒मिति॒ द्वाद॑श - क॒पा॒ल॒म् । निरिति॑ । व॒पे॒त् । अ॒मा॒वा॒स्या॑मित्य॑मा - वा॒स्या᳚म् । वा॒ । पौ॒र्ण॒मा॒सीमिति॑ पौर्ण - मा॒सीम् । वा॒ । अ॒ति॒पाद्येत्य॑ति - पाद्य॑ । सं॒ॅव॒थ्स॒र इति॑ सं - व॒थ्स॒रः । वै । अ॒ग्निः । वै॒श्वा॒न॒रः । सं॒ॅव॒थ्स॒रमिति॑ सं - व॒थ्स॒रम् । ए॒व । प्री॒णा॒ति॒ । अथो॒ इति॑ । सं॒ॅव॒थ्स॒रमिति॑ सं - व॒थ्स॒रम् । ए॒व । अ॒स्मै॒ । उपेति॑ । द॒धा॒ति॒ । सु॒व॒र्गस्येति॑ सुवः - गस्य॑ । लो॒कस्य॑ । सम॑ष्ट्या॒ इति॒ सं - अ॒ष्ट्यै॒ ।  26 ( 50) 

TS 2.2.5.5  
अथो॒ इति॑ । दे॒वताः᳚ । ए॒व । अ॒न्वा॒रभ्येत्य॑नु - आ॒रभ्य॑ । सु॒व॒र्गमिति॑ सुवः - गम् । लो॒कम् । ए॒ति॒ । वी॒र॒हेति॑ वीर-हा । वै । ए॒षः । दे॒वाना᳚म् । यः । अ॒ग्निम् । उ॒द्वा॒सय॑त॒ इत्यु॑त् - वा॒सय॑ते । न । वै । ए॒तस्य॑ । ब्रा॒ह्म॒णाः । ऋ॒ता॒यव॒ इत्यृ॑त - यवः॑ । पु॒रा । अन्न᳚म् । अ॒क्ष॒न्न् । आ॒ग्ने॒यम् । अ॒ष्टाक॑पाल॒मित्य॒ष्टा - क॒पा॒ल॒म् । निरिति॑ । व॒पे॒त् । वै॒श्वा॒न॒रम् । द्वाद॑शकपाल॒मिति॒ द्वाद॑श-क॒पा॒ल॒म् । अ॒ग्निम् । उ॒द्वा॒स॒यि॒ष्यन्नित्यु॑त् - वा॒स॒यि॒ष्यन्न् । यत् । अ॒ष्टाक॑पाल॒ इत्य॒ष्टा - क॒पा॒लः॒ । भव॑ति । अ॒ष्टाक्ष॒रेत्य॒ष्टा - अ॒क्ष॒रा॒ । गा॒य॒त्री । गा॒य॒त्रः । अ॒ग्निः । यावान्॑ । ए॒व । अ॒ग्निः । तस्मै᳚ । आ॒ति॒थ्यम् । क॒रो॒ति॒ । अथो॒ इति॑ । यथा᳚ । जन᳚म् । य॒ते । अ॒व॒सम् । क॒रोति॑ । ता॒दृक् ।  27 ( 50) 

TS 2.2.5.6  
ए॒व । तत् । द्वाद॑शकपाल॒ इति॒ द्वाद॑श - क॒पा॒लः॒ । वै॒श्वा॒न॒रः । भ॒व॒ति॒ । द्वाद॑श । मासाः᳚ । सं॒ॅव॒थ्स॒र इति॑ सं - व॒थ्स॒रः । सं॒ॅव॒थ्स॒र इति॑ सं - व॒थ्स॒रः । खलु॑ । वै । अ॒ग्नेः । योनिः॑ । स्वाम् । ए॒व । ए॒न॒म् । योनि᳚म् । ग॒म॒य॒ति॒ । आ॒द्य᳚म् । अ॒स्य॒ । अन्न᳚म् । भ॒व॒ति॒ । वै॒श्वा॒न॒रम् । द्वाद॑शकपाल॒मिति॒ द्वाद॑श - क॒पा॒ल॒म् । निरिति॑ । व॒पे॒त् । मा॒रु॒तम् । स॒प्तक॑पाल॒मिति॑ स॒प्त - क॒पा॒ल॒म् । ग्राम॑काम॒ इति॒ ग्राम॑ - का॒मः॒ । आ॒ह॒व॒नीय॒ इत्या᳚ - ह॒व॒नीये᳚ । वै॒श्वा॒न॒रम् । अधीति॑ । श्र॒य॒ति॒ । गार्.ह॑पत्य॒ इति॒ गार्.ह॑ - प॒त्ये॒ । मा॒रु॒तम् । पा॒प॒व॒स्य॒सस्येति॑ पाप - व॒स्य॒सस्य॑ । विधृ॑त्या॒ इति॒ वि - धृ॒त्यै॒ । द्वाद॑शकपाल॒ इति॒ द्वाद॑श - क॒पा॒लः॒ । वै॒श्वा॒न॒रः । भ॒व॒ति॒ । द्वाद॑श । मासाः᳚ । सं॒ॅव॒थ्स॒र इति॑ सं-व॒थ्स॒रः । सं॒ॅव॒थ्स॒रेणेति॑ सं - व॒थ्स॒रेण॑ । ए॒व । अ॒स्मै॒ । स॒जा॒तानिति॑ स - जा॒तान् । च्या॒व॒य॒ति॒ । मा॒रु॒तः । भ॒व॒ति॒ ।  28 ( 50) 

TS 2.2.5.7  
म॒रुतः॑ । वै । दे॒वाना᳚म् । विशः॑ । दे॒व॒वि॒शेनेति॑ देव - वि॒शेन॑ । ए॒व । अ॒स्मै॒ । म॒नु॒ष्य॒वि॒शमिति॑ मनुष्य - वि॒शम् । अवेति॑ । रु॒न्धे॒ । स॒प्तक॑पाल॒ इति॑ स॒प्त - क॒पा॒लः॒ । भ॒व॒ति॒ । स॒प्तग॑णा॒ इति॑ स॒प्त - ग॒णाः॒ । वै । म॒रुतः॑ । ग॒ण॒श इति॑ गण-शः । ए॒व । अ॒स्मै॒ । स॒जा॒तानिति॑ स - जा॒तान् । अवेति॑ । रु॒न्धे॒ । अ॒नू॒च्यमा॑न॒ इत्य॑नु - उ॒च्यमा॑ने । एति॑ । सा॒द॒य॒ति॒ । विश᳚म् । ए॒व । अ॒स्मै॒ । अनु॑वर्त्मान॒मित्यनु॑ - व॒र्त्मा॒न॒म् । क॒रो॒ति॒ ।  ।  29 ( 29) 

TS 2.2.6.1  
आ॒दि॒त्यम् । च॒रुम् । निरिति॑ । व॒पे॒त् । स॒ङ्ग्रा॒ममिति॑ सं - ग्रा॒मम् । उ॒प॒प्र॒या॒स्यन्नित्यु॑प - प्र॒या॒स्यन्न् । इ॒यम् । वै । अदि॑तिः । अ॒स्याम् । ए॒व । पूर्वे᳚ । प्रतीति॑ । ति॒ष्ठ॒न्ति॒ । वै॒श्वा॒न॒रम् । द्वाद॑शकपाल॒मिति॒ द्वाद॑श - क॒पा॒ल॒म् । निरिति॑ । व॒पे॒त् । आ॒यत॑न॒मित्या᳚ - यत॑नम् । ग॒त्वा । सं॒ॅव॒थ्स॒र इति॑ सं - व॒थ्स॒रः । वै । अ॒ग्निः । वै॒श्वा॒न॒रः । सं॒ॅव॒थ्स॒र इति॑ सं - व॒थ्स॒रः । खलु॑ । वै । दे॒वाना᳚म् । आ॒यत॑न॒मित्या᳚ - यत॑नम् । ए॒तस्मा᳚त् । वै । आ॒यत॑ना॒दित्या᳚-यत॑नात् । दे॒वाः । असु॑रान् । अ॒ज॒य॒न्न् । यत् । वै॒श्वा॒न॒रम् । द्वाद॑शकपाल॒मिति॒ द्वाद॑श - क॒पा॒ल॒म् । नि॒र्वप॒तीति॑ निः - वप॑ति । दे॒वाना᳚म् । ए॒व । आ॒यत॑न॒ इत्या᳚ - यत॑ने । य॒त॒ते॒ । जय॑ति । तम् । स॒ङ्ग्रा॒ममिति॑ सं - ग्रा॒मम् । ए॒तस्मिन्न्॑ । वै । ए॒तौ । मृ॒जा॒ते॒ इति॑ ।  30 ( 50) 

TS 2.2.6.2  
यः । वि॒द्वि॒षा॒णयो॒रिति॑ वि-द्वि॒षा॒णयोः᳚ । अन्न᳚म् । अत्ति॑ । वै॒श्वा॒न॒रम् । द्वाद॑शकपाल॒मिति॒ द्वाद॑श - क॒पा॒ल॒म् । निरिति॑ । व॒पे॒त् । वि॒द्वि॒षा॒णयो॒रिति॑ वि - द्वि॒षा॒णयोः᳚ । अन्न᳚म् । ज॒ग्ध्वा । सं॒ॅव॒थ्स॒र इति॑ सं - व॒थ्स॒रः । वै । अ॒ग्निः । वै॒श्वा॒न॒रः । सं॒ॅव॒थ्स॒रस्व॑दित॒मिति॑ संॅवथ्स॒र - स्व॒दि॒त॒म् । ए॒व । अ॒त्ति॒ । न । अ॒स्मि॒न्न् । मृ॒जा॒ते॒ इति॑ । सं॒ॅव॒थ्स॒रायेति॑ सं - व॒थ्स॒राय॑ । वै । ए॒तौ । समिति॑ । अ॒मा॒ते॒ इति॑ । यौ । स॒म॒माते॒ इति॑ सं-अ॒माते᳚ । तयोः᳚ । यः । पूर्वः॑ । अ॒भि॒द्रुह्य॒तीत्य॑भि - द्रुह्य॑ति । तम् । वरु॑णः । गृ॒ह्णा॒ति॒ । वै॒श्वा॒न॒रम् । द्वाद॑शकपाल॒मिति॒ द्वाद॑श - क॒पा॒ल॒म् । निरिति॑ । व॒पे॒त् । स॒म॒मा॒नयो॒रिति॑ सं - अ॒मा॒नयोः᳚ । पूर्वः॑ । अ॒भि॒द्रुह्येत्य॑भि - द्रुह्य॑ । सं॒ॅव॒थ्स॒र इति॑ सं - व॒थ्स॒रः । वै । अ॒ग्निः । वै॒श्वा॒न॒रः । सं॒ॅव॒थ्स॒रमिति॑ सं - व॒थ्स॒रम् । ए॒व । आ॒प्त्वा । नि॒र्व॒रु॒णमिति॑ निः - व॒रु॒णम् ।  31 ( 50) 

TS 2.2.6.3  
प॒रस्ता᳚त् । अ॒भीति॑ । द्रु॒ह्य॒ति॒ । न । ए॒न॒म् । वरु॑णः । गृ॒ह्णा॒ति॒ । आ॒व्य᳚म् । वै । ए॒षः । प्रतीति॑ । गृ॒ह्णा॒ति॒ । यः । अवि᳚म् । प्र॒ति॒गृ॒ह्णातीति॑ प्रति - गृ॒ह्णाति॑ । वै॒श्वा॒न॒रम् । द्वाद॑शकपाल॒मिति॒ द्वाद॑श - क॒पा॒ल॒म् । निरिति॑ । व॒पे॒त् । अवि᳚म् । प्र॒ति॒गृह्येति॑ प्रति - गृह्य॑ । सं॒ॅव॒थ्स॒र इति॑ सं - व॒थ्स॒रः । वै । अ॒ग्निः । वै॒श्वा॒न॒रः । सं॒ॅव॒थ्स॒रस्व॑दिता॒मिति॑ संॅवथ्स॒र - स्व॒दि॒ता॒म् । ए॒व । प्रतीति॑ । गृ॒ह्णा॒ति॒ । न । आ॒व्य᳚म् । प्रतीति॑ । गृ॒ह्णा॒ति॒ । आ॒त्मनः॑ । वै । ए॒षः । मात्रा᳚म् । आ॒प्नो॒ति॒ । यः । उ॒भ॒याद॑त् । प्र॒ति॒गृ॒ह्णातीति॑ प्रति - गृ॒ह्णाति॑ । अश्व᳚म् । वा॒ । पुरु॑षम् । वा॒ । वै॒श्वा॒न॒रम् । द्वाद॑शकपाल॒मिति॒ द्वाद॑श - क॒पा॒ल॒म् । निरिति॑ । व॒पे॒त् । उ॒भ॒याद॑त् ।  32 ( 50) 

TS 2.2.6.4  
प्र॒ति॒गृह्येति॑ प्रति - गृह्य॑ । सं॒ॅव॒थ्स॒र इति॑ सं - व॒थ्स॒रः । वै । अ॒ग्निः । वै॒श्वा॒न॒रः । सं॒ॅव॒थ्स॒रस्व॑दित॒मिति॑ संॅवथ्स॒र - स्व॒दि॒त॒म् । ए॒व । प्रतीति॑ । गृ॒ह्णा॒ति॒ । न । आ॒त्मनः॑ । मात्रा᳚म् । आ॒प्नो॒ति॒ । वै॒श्वा॒न॒रम् । द्वाद॑शकपाल॒मिति॒ द्वाद॑श - क॒पा॒ल॒म् । निरिति॑ । व॒पे॒त् । स॒निम् । ए॒ष्यन्न् । सं॒ॅव॒थ्स॒र इति॑ सं - व॒थ्स॒रः । वै । अ॒ग्निः । वै॒श्वा॒न॒रः । य॒दा । खलु॑ । वै । सं॒ॅव॒थ्स॒रमिति॑ सं - व॒थ्स॒रम् । ज॒नता॑याम् । चर॑ति । अथ॑ । सः । ध॒ना॒र्घ इति॑ धन - अ॒र्घः । भ॒व॒ति॒॒ । यत् । वै॒श्वा॒न॒रम् । द्वाद॑शकपाल॒मिति॒ द्वाद॑श - क॒पा॒ल॒म् । नि॒र्वप॒तीति॑ निः - वप॑ति । सं॒ॅव॒थ्स॒रसा॑ता॒मिति॑ संॅवथ्स॒र-सा॒ता॒म् । ए॒व । स॒निम् । अ॒भि । प्रेति॑ । च्य॒व॒ते॒ । दान॑कामा॒ इति॒ दान॑ - का॒माः॒ । अ॒स्मै॒ । प्र॒जा इति॑ प्र - जाः । भ॒व॒न्ति॒ । यः । वै । सं॒ॅव॒थ्स॒रमिति॑ सं - व॒थ्स॒रम् ।  33 ( 50) 

TS 2.2.6.5  
प्र॒युज्येति॑ प्र - युज्य॑ । न । वि॒मु॒ञ्चतीति॑ वि - मु॒ञ्चति॑ । अ॒प्र॒ति॒ष्ठा॒न इत्य॑प्रति - स्था॒नः । वै । सः । भ॒व॒ति॒ । ए॒तम् । ए॒व । वै॒श्वा॒न॒रम् । पुनः॑ । आ॒गत्येत्या᳚ - गत्य॑ । निरिति॑ । व॒पे॒त् । यम् । ए॒व । प्र॒यु॒ङ्क्त इति॑ प्र - यु॒ङ्क्ते । तम् । भा॒ग॒धेये॒नेति॑ भाग - धेये॑न । वीति॑ । मु॒ञ्च॒ति॒ । प्रति॑ष्ठित्या॒ इति॒ प्रति॑ - स्थि॒त्यै॒ । यया᳚ । रज्वा᳚ । उ॒त्त॒मामित्यु॑त् - त॒माम् । गाम् । आ॒जेदित्या᳚ - अ॒जेत् । ताम् । भ्रातृ॑व्याय । प्रेति॑ । हि॒णु॒या॒त् । निर्.ऋ॑ति॒मिति॒ निः - ऋ॒ति॒म् । ए॒व । अ॒स्मै॒ । प्रेति॑ । हि॒णो॒ति॒ ।  ।  34 ( 36) 

TS 2.2.7.1  
ऐ॒न्द्रम् । च॒रुम् । निरिति॑ । व॒पे॒त् । प॒शुका॑म॒ इति॑ प॒शु - का॒मः॒ । ऐ॒न्द्राः । वै । प॒शवः॑ । इन्द्र᳚म् । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । अ॒स्मै॒ । प॒शून् । प्रेति॑ । य॒च्छ॒ति॒ । प॒शु॒मानिति॑ पशु - मान् । ए॒व । भ॒व॒ति॒ । च॒रुः । भ॒व॒ति॒ । स्वात् । ए॒व । अ॒स्मै॒ । योनेः᳚ । प॒शून् । प्रेति॑ । ज॒न॒य॒ति॒ । इन्द्रा॑य । इ॒न्द्रि॒याव॑त॒ इती᳚न्द्रि॒य - व॒ते॒ । पु॒रो॒डाश᳚म् । एका॑दशकपाल॒मित्येका॑दश - क॒पा॒ल॒म् । निरिति॑ । व॒पे॒त् । प॒शुका॑म॒ इति॑ प॒शु - का॒मः॒ । इ॒न्द्रि॒यम् । वै । प॒शवः॑ । इन्द्र᳚म् । ए॒व । इ॒न्द्रि॒याव॑न्त॒मिती᳚न्द्रि॒य - व॒न्त॒म् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः ।  35 ( 50) 

TS 2.2.7.2  
ए॒व । अ॒स्मै॒ । इ॒न्द्रि॒यम् । प॒शून् । प्रेति॑ । य॒च्छ॒ति॒ । प॒शु॒मानिति॑ पशु - मान् । ए॒व । भ॒व॒ति॒ । इन्द्रा॑य । घ॒र्मव॑त॒ इति॑ घ॒र्म - व॒ते॒ । पु॒रो॒डाश᳚म् । एका॑दशकपाल॒मित्येका॑दश - क॒पा॒ल॒म् । निरिति॑ । व॒पे॒त् । ब्र॒ह्म॒व॒र्च॒सका॑म॒ इति॑ ब्रह्मवर्च॒स - का॒मः॒ । ब्र॒ह्म॒व॒र्च॒समिति॑ ब्रह्म - व॒र्च॒सम् । वै । घ॒र्मः । इन्द्र᳚म् । ए॒व । घ॒र्मव॑न्त॒मिति॑ घ॒र्म - व॒न्त॒म् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । अ॒स्मि॒न्न् । ब्र॒ह्म॒व॒र्च॒समिति॑ ब्रह्म - व॒र्च॒सम् । द॒धा॒ति॒ । ब्र॒ह्म॒व॒र्च॒सीति॑ ब्रह्म - व॒र्च॒सी । ए॒व । भ॒व॒ति॒ । इन्द्रा॑य । अ॒र्कव॑त॒ इत्य॒र्क - व॒ते॒ । पु॒रो॒डाश᳚म् । एका॑दशकपाल॒मित्येका॑दश - क॒पा॒ल॒म् । निरिति॑ । व॒पे॒त् । अन्न॑काम॒ इत्यन्न॑ - का॒मः॒ । अ॒र्कः । वै । दे॒वाना᳚म् । अन्न᳚म् । इन्द्र᳚म् । ए॒व । अ॒र्कव॑न्त॒मित्य॒र्क - व॒न्त॒म् । स्वेन॑ । भा॒ग॒धेये॒नेति॑ भाग - धेये॑न ।  36 ( 50) 

TS 2.2.7.3  
उपेति॑ । धा॒व॒ति॒ । सः । ए॒व । अ॒स्मै॒ । अन्न᳚म् । प्रेति॑ । य॒च्छ॒ति॒ । अ॒न्ना॒द इत्य॑न्न - अ॒दः । ए॒व । भ॒व॒ति॒ । इन्द्रा॑य । घ॒र्मव॑त॒ इति॑ घ॒र्म - व॒ते॒ । पु॒रो॒डाश᳚म् । एका॑दशकपाल॒मित्येका॑दश - क॒पा॒ल॒म् । निरिति॑ । व॒पे॒त् । इन्द्रा॑य । इ॒न्द्रि॒याव॑त॒ इती᳚न्द्रि॒य - व॒ते॒ । इन्द्रा॑य । अ॒र्कव॑त॒ इत्य॒र्क - व॒ते॒ । भूति॑काम॒ इति॒ भूति॑ - का॒मः॒ । यत् । इन्द्रा॑य । घ॒र्मव॑त॒ इति॑ घ॒र्म - व॒ते॒ । नि॒र्वप॒तीति॑ निः-वप॑ति । शिरः॑ । ए॒व । अ॒स्य॒ । तेन॑ । क॒रो॒ति॒ । यत् । इन्द्रा॑य । इ॒न्द्रि॒याव॑त॒ इती᳚न्द्रि॒य - व॒ते॒ । आ॒त्मान᳚म् । ए॒व । अ॒स्य॒ । तेन॑ । क॒रो॒ति॒ । यत् । इन्द्रा॑य । अ॒र्कव॑त॒ इत्य॒र्क - व॒ते॒ । भू॒तः । ए॒व । अ॒न्नाद्य॒ इत्य॑न्न - अद्ये᳚ । प्रतीति॑ । ति॒ष्ठ॒ति॒ । भव॑ति । ए॒व । इन्द्रा॑य ।  37 ( 50) 

TS 2.2.7.4  
अꣳ॒॒हो॒मुच॒ इत्यꣳ॑हः - मुचे᳚ । पु॒रो॒डाश᳚म् । एका॑दशकपाल॒मित्येका॑दश - क॒पा॒ल॒म् । निरिति॑ । व॒पे॒त् । यः । पा॒प्मना᳚ । गृ॒ही॒तः । स्यात् । पा॒प्मा । वै । अꣳहः॑ । इन्द्र᳚म् । ए॒व । अꣳ॒॒हो॒मुच॒मित्यꣳ॑हः - मुच᳚म् । स्वेन॑ । भा॒ग॒धेये॒नेति॑ भाग-धेये॑न । उपेति॑ । धा॒व॒ति॒ । सः । ए॒व । ए॒न॒म् । पा॒प्मनः॑ । अꣳह॑सः । मु॒ञ्च॒ति॒ । इन्द्रा॑य । वै॒मृ॒धाय॑ । पु॒रो॒डाश᳚म् । एका॑दशकपाल॒मित्येका॑दश - क॒पा॒ल॒म् । निरिति॑ । व॒पे॒त् । यम् । मृधः॑ । अ॒भीति॑ । प्र॒वेपे॑र॒न्निति॑ प्र - वेपे॑रन्न् । रा॒ष्ट्राणि॑ । वा॒ । अ॒भीति॑ । स॒मि॒युरिति॑ सं - इ॒युः । इन्द्र᳚म् । ए॒व । वै॒मृ॒धम् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । अ॒स्मा॒त् । मृधः॑ ।  38 ( 50) 

TS 2.2.7.5  
अपेति॑ । ह॒न्ति॒ । इन्द्रा॑य । त्रा॒त्रे । पु॒रो॒डाश᳚म् । एका॑दशकपाल॒मित्येका॑दश - क॒पा॒ल॒म् । निरिति॑ । व॒पे॒त् । ब॒द्धः । वा॒ । परि॑यत्त॒ इति॒ परि॑ - य॒त्तः॒ । वा॒ । इन्द्र᳚म् । ए॒व । त्रा॒तार᳚म् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । ए॒न॒म् । त्रा॒य॒ते॒ । इन्द्रा॑य । अ॒र्का॒श्व॒मे॒धव॑त॒ इत्य॑र्काश्वमे॒ध-व॒ते॒ । पु॒रो॒डाश᳚म् । एका॑दशकपाल॒मित्येका॑दश - क॒पा॒ल॒म् । निरिति॑ । व॒पे॒त् । यम् । म॒हा॒य॒ज्ञ इति॑ महा - य॒ज्ञः । न । उ॒प॒नमे॒दित्यु॑प - नमे᳚त् । ए॒ते इति॑ । वै । म॒हा॒य॒ज्ञस्येति॑ महा - य॒ज्ञस्य॑ । अन्त्ये॒ इति॑ । त॒नू इति॑ । यत् । अ॒र्का॒श्व॒मे॒धावित्य॑र्क - अ॒श्व॒मे॒धौ । इन्द्र᳚म् । ए॒व । अ॒र्का॒श्व॒मे॒धव॑न्त॒मित्य॑र्काश्वमे॒ध - व॒न्त॒म् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । अ॒स्मै॒ ( ) । अ॒न्त॒तः । म॒हा॒य॒ज्ञमिति॑ महा - य॒ज्ञम् । च्या॒व॒य॒ति॒ । उपेति॑ । ए॒न॒म् । म॒हा॒य॒ज्ञ इति॑ महा - य॒ज्ञः । न॒म॒ति॒ ।  ।  39 ( 57) 

TS 2.2.8.1  
इन्द्रा॑य । अन्वृ॑जव॒ इत्यनु॑ - ऋ॒ज॒वे॒ । पु॒रो॒डाश᳚म् । एका॑दशकपाल॒मित्येका॑दश - क॒पा॒ल॒म् । निरिति॑ । व॒पे॒त् । ग्राम॑काम॒ इति॒ ग्राम॑ - का॒मः॒ । इन्द्र᳚म् । ए॒व । अन्वृ॑जु॒मित्यनु॑-ऋ॒जु॒म् । स्वेन॑ । भा॒ग॒धेये॒नेति॑ भाग-धेये॑न । उपेति॑ । धा॒व॒ति॒ । सः । ए॒व । अ॒स्मै॒ । स॒जा॒तानिति॑ स - जा॒तान् । अनु॑का॒नित्यनु॑ - का॒न् । क॒रो॒ति॒ । ग्रा॒मी । ए॒व । भ॒व॒ति॒ । इ॒न्द्रा॒ण्यै । च॒रुम् । निरिति॑ । व॒पे॒त् । यस्य॑ । सेना᳚ । असꣳ॑शि॒तेत्यसं᳚ - शि॒ता॒ । इ॒व॒ । स्यात् । इ॒न्द्रा॒णी । वै । सेना॑यै । दे॒वता᳚ । इ॒न्द्रा॒णीम् । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सा । ए॒व । अ॒स्य॒ । सेना᳚म् । समिति॑ । श्य॒ति॒ । बल्ब॑जान् । अपीति॑ ।  40 ( 50) 

TS 2.2.8.2  
इ॒द्ध्मे । समिति॑ । न॒ह्ये॒त् । गौः । यत्र॑ । अधि॑ष्क॒न्नेत्यधि॑ - स्क॒न्ना॒ । न्यमे॑ह॒दिति॑ नि - अमे॑हत् । ततः॑ । बल्ब॑जाः । उदिति॑ । अ॒ति॒ष्ठ॒न्न् । गवा᳚म् । ए॒व । ए॒न॒म् । न्या॒यमिति॑ नि - आ॒यम् । अ॒पि॒नीयेत्य॑पि -नीय॑ । गाः । वे॒द॒य॒ति॒ । इन्द्रा॑य । म॒न्यु॒मत॒ इति॑ मन्यु - मते᳚ । मन॑स्वते । पु॒रो॒डाश᳚म् । एका॑दशकपाल॒मित्येका॑दश - क॒पा॒ल॒म् । निरिति॑ । व॒पे॒त् । स॒ङ्ग्रा॒म इति॑ सं - ग्रा॒मे । संॅय॑त्त॒ इति॒ सं - य॒त्ते॒ । इ॒न्द्रि॒येण॑ । वै । म॒न्युना᳚ । मन॑सा । स॒ङ्ग्रा॒ममिति॑ सं - ग्रा॒मम् । ज॒य॒ति॒ । इन्द्र᳚म् । ए॒व । म॒न्यु॒मन्त॒मिति॑ मन्यु - मन्त᳚म् । मन॑स्वन्तम् । स्वेन॑ । भा॒ग॒धेये॒नेति॑ भाग-धेये॑न । उपेति॑ । धा॒व॒ति॒ । सः । ए॒व । अ॒स्मि॒न्न् । इ॒न्द्रि॒यम् । म॒न्युम् । मनः॑ । द॒धा॒ति॒ । जय॑ति । तम् ।  41 ( 50) 

TS 2.2.8.3  
स॒ङ्ग्रा॒ममिति॑ सं -ग्रा॒मम् । ए॒ताम् । ए॒व । निरिति॑ । व॒पे॒त् । यः । ह॒तम॑ना॒ इति॑ ह॒त - म॒नाः॒ । स्व॒यंपा॑प॒ इति॑ स्व॒यं - पा॒पः॒ । इ॒व॒ । स्यात् । ए॒तानि॑ । हि । वै । ए॒तस्मा᳚त् । अप॑क्रान्ता॒नीत्यप॑ - क्रा॒न्ता॒नि॒ । अथ॑ । ए॒षः । ह॒तम॑ना॒ इति॑ ह॒त - म॒नाः॒ । स्व॒यंपा॑प॒ इति॑ स्व॒यं - पा॒पः॒ । इन्द्र᳚म् । ए॒व । म॒न्यु॒मन्त॒मिति॑ मन्यु - मन्त᳚म् । मन॑स्वन्तम् । स्वेन॑ । भा॒ग॒धेये॒नेति॑ भाग-धेये॑न । उपेति॑ । धा॒व॒ति॒ । सः । ए॒व । अ॒स्मि॒न्न् । इ॒न्द्रि॒यम् । म॒न्युम् । मनः॑ । द॒धा॒ति॒ । न । ह॒तम॑ना॒ इति॑ ह॒त-म॒नाः॒ । स्व॒यंपा॑प॒ इति॑ स्व॒यं-पा॒पः॒ । भ॒व॒ति॒ । इन्द्रा॑य । दा॒त्रे । पु॒रो॒डाश᳚म् । एका॑दशकपाल॒मित्येका॑दश - क॒पा॒ल॒म् । निरिति॑ । व॒पे॒त् । यः । का॒मये॑त । दान॑कामा॒ इति॒ दान॑ - का॒माः॒ । मे॒ । प्र॒जा इति॑ प्र - जाः । स्युः॒ ।  42 ( 50) 

TS 2.2.8.4  
इति॑ । इन्द्र᳚म् । ए॒व । दा॒तार᳚म् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । अ॒स्मै॒ । दान॑कामा॒ इति॒ दान॑-का॒माः॒ । प्र॒जा इति॑ प्र - जाः । क॒रो॒ति॒ । दान॑कामा॒ इति॒ दान॑ - का॒माः॒ । अ॒स्मै॒ । प्र॒जा इति॑ प्र - जाः । भ॒व॒न्ति॒ । इन्द्रा॑य । प्र॒दा॒त्र इति॑ प्र - दा॒त्रे । पु॒रो॒डाश᳚म् । एका॑दशकपाल॒मित्येका॑दश - क॒पा॒ल॒म् । निरिति॑ । व॒पे॒त् । यस्मै᳚ । प्रत्त᳚म् । इ॒व॒ । सत् । न । प्र॒दी॒येतेति॑ प्र - दी॒येत॑ । इन्द्र᳚म् । ए॒व । प्र॒दा॒तार॒मिति॑ प्र - दा॒तार᳚म् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । अ॒स्मै॒ । प्रेति॑ । दा॒प॒य॒ति॒ । इन्द्रा॑य । सु॒त्रांण॒ इति॑ सु - त्रांणे᳚ । पु॒रो॒डाश᳚म् । एका॑दशकपाल॒मित्येका॑दश - क॒पा॒ल॒म् । निरिति॑ । व॒पे॒त् । अप॑रुद्ध॒ इत्यप॑ - रु॒द्धः॒ । वा॒ ।  43 ( 50) 

TS 2.2.8.5  
अ॒प॒रु॒द्ध्यमा॑न॒ इत्य॑प - रु॒द्ध्यमा॑नः । वा॒ । इन्द्र᳚म् । ए॒व । सु॒त्रामा॑ण॒मिति॑ सु - त्रामा॑णम् । स्वेन॑ । भा॒ग॒धेये॒नेति॑ भाग-धेये॑न । उपेति॑ । धा॒व॒ति॒ । सः । ए॒व । ए॒न॒म् । त्रा॒य॒ते॒ । अ॒न॒प॒रु॒द्ध्य इत्य॑नप - रु॒द्ध्यः । भ॒व॒ति॒ । इन्द्रः॑ । वै । स॒दृङ्ङिति॑ स - दृङ् । दे॒वता॑भिः । आ॒सी॒त् । सः । न । व्या॒वृत॒मिति॑ वि - आ॒वृत᳚म् । अ॒ग॒च्छ॒त् । सः । प्र॒जाप॑ति॒मिति॑ प्र॒जा - प॒ति॒म् । उपेति॑ । अ॒धा॒व॒त् । तस्मै᳚ । ए॒तम् । ऐ॒न्द्रम् । एका॑दशकपाल॒मित्येका॑दश - क॒पा॒ल॒म् । निरिति॑ । अ॒व॒प॒त् । तेन॑ । ए॒व । अ॒स्मि॒न्न् । इ॒न्द्रि॒यम् । अ॒द॒धा॒त् । शक्व॑री॒ इति॑ । या॒ज्या॒नु॒वा॒क्ये॑ इति॑ याज्या - अ॒नु॒वा॒क्ये᳚ । अ॒क॒रो॒त् । वज्रः॑ । वै । शक्व॑री । सः । ए॒न॒म् । वज्रः॑ । भूत्यै᳚ । ऐ॒न्ध॒ ।  44 ( 50) 

TS 2.2.8.6  
सः । अ॒भ॒व॒त् । सः । अ॒बि॒भे॒त् । भू॒तः । प्रेति॑ । मा॒ । ध॒क्ष्य॒ति॒ । इति॑ । सः । प्र॒जाप॑ति॒मिति॑ प्र॒जा-प॒ति॒म् । पुनः॑ । उपेति॑ । अ॒धा॒व॒त् । सः । प्र॒जाप॑ति॒रिति॑ प्र॒जा - प॒तिः॒ । शक्व॑र्याः । अधीति॑ । रे॒वती᳚म् । निरिति॑ । अ॒मि॒मी॒त॒ । शान्त्यै᳚ । अप्र॑दाहा॒येत्यप्र॑ - दा॒हा॒य॒ । यः । अल᳚म् । श्रि॒यै । सन्न् । स॒दृङ्ङिति॑ स - दृङ् । स॒मा॒नैः । स्यात् । तस्मै᳚ । ए॒तम् । ऐ॒न्द्रम् । एका॑दशकपाल॒मित्येका॑दश - क॒पा॒ल॒म् । निरिति॑ । व॒पे॒त् । इन्द्र᳚म् । ए॒व । स्वेन॑ । भा॒ग॒धेये॒नेति॑ भाग-धेये॑न । उपेति॑ । धा॒व॒ति॒ । सः । ए॒व । अ॒स्मि॒न्न् । इ॒न्द्रि॒यम् । द॒धा॒ति॒ । रे॒वती᳚ । पु॒रो॒नु॒वा॒क्येति॑ पुरः - अ॒नु॒वा॒क्या᳚ । भ॒व॒ति॒ ( ) । शान्त्यै᳚ । अप्र॑दाहा॒येत्यप्र॑ - दा॒हा॒य॒ । शक्व॑री । या॒ज्या᳚ । वज्रः॑ । वै । शक्व॑री । सः । ए॒न॒म् । वज्रः॑ । भूत्यै᳚ । इ॒न्धे॒ । भव॑ति । ए॒व ।  ।  45 ( 64) 

TS 2.2.9.1  
आ॒ग्ना॒वै॒ष्ण॒वमित्या᳚ग्ना - वै॒ष्ण॒वम् । एका॑दशकपाल॒मित्येका॑दश - क॒पा॒ल॒म् । निरिति॑ । व॒पे॒त् । अ॒भि॒चर॒न्नित्य॑भि - चर॒न्न्॑ । सर॑स्वती । आज्य॑भा॒गेत्याज्य॑ - भा॒गा॒ । स्यात् । बा॒र्.॒ह॒स्प॒त्यः । च॒रुः । यत् । आ॒ग्ना॒वै॒ष्ण॒व इत्या᳚ग्ना - वै॒ष्ण॒वः । एका॑दशकपाल॒ इत्येका॑दश-क॒पा॒लः॒ । भव॑ति । अ॒ग्निः । सर्वाः᳚ । दे॒वताः᳚ । विष्णुः॑ । य॒ज्ञः । दे॒वता॑भिः । च॒ । ए॒व । ए॒न॒म् । य॒ज्ञेन॑ । च॒ । अ॒भीति॑ । च॒र॒ति॒ । सर॑स्वती । आज्य॑भा॒गेत्याज्य॑-भा॒गा॒ । भ॒व॒ति॒ । वाक् । वै । सर॑स्वती । वा॒चा । ए॒व । ए॒न॒म् । अ॒भीति॑ । च॒र॒ति॒ । बा॒र्.॒ह॒स्प॒त्यः । च॒रुः । भ॒व॒ति॒ । ब्रह्म॑ । वै । दे॒वाना᳚म् । बृह॒स्पतिः॑ । ब्रह्म॑णा । ए॒व । ए॒न॒म् । अ॒भीति॑ । च॒र॒ति॒ ।  46 ( 50) 

TS 2.2.9.2  
प्रतीति॑ । वै । प॒रस्ता᳚त् । अ॒भि॒चर॑न्त॒मित्य॑भि - चर॑न्तम् । अ॒भीति॑ । च॒र॒न्ति॒ । द्वेद्वे॒ इति॒ द्वे - द्वे॒ । पु॒रो॒नु॒वा॒क्य॑ इति॑ पुरः - अ॒नु॒वा॒क्ये᳚ । कु॒र्या॒त् । अतीति॑ । प्रयु॑क्त्या॒ इति॒ प्र - यु॒क्त्यै॒ । ए॒तया᳚ । ए॒व । य॒जे॒त॒ । अ॒भि॒च॒र्यमा॑ण॒ इत्य॑भि - च॒र्यमा॑णः । दे॒वता॑भिः । ए॒व । दे॒वताः᳚ । प्र॒ति॒चर॒तीति॑ प्रति - चर॑ति । य॒ज्ञेन॑ । य॒ज्ञम् । वा॒चा । वाच᳚म् । ब्रह्म॑णा । ब्रह्म॑ । सः । दे॒वताः᳚ । च॒ । ए॒व । य॒ज्ञम् । च॒ । म॒द्ध्य॒तः । व्यव॑सर्प॒तीति॑ वि - अव॑सर्पति । तस्य॑ । न । कुतः॑ । च॒न । उ॒पा॒व्या॒ध इत्यु॑प - आ॒व्या॒धः । भ॒व॒ति॒ । न । ए॒न॒म् । अ॒भि॒चर॒न्नित्य॑भि - चरन्न्॑ । स्तृ॒णु॒ते॒ । आ॒ग्ना॒वै॒ष्ण॒वमित्या᳚ग्ना - वै॒ष्ण॒वम् । एका॑दशकपाल॒मित्येका॑दश - क॒पा॒ल॒म् । निरिति॑ । व॒पे॒त् । यम् । य॒ज्ञः । न ।  47 ( 50) 

TS 2.2.9.3  
उ॒प॒नमे॒दित्यु॑प - नमे᳚त् । अ॒ग्निः । सर्वाः᳚ । दे॒वताः᳚ । विष्णुः॑ । य॒ज्ञः । अ॒ग्निम् । च॒ । ए॒व । विष्णु᳚म् । च॒ । स्वेन॑ । भा॒ग॒धेये॒नेति॑ भाग-धेये॑न । उपेति॑ । धा॒व॒ति॒ । तौ । ए॒व । अ॒स्मै॒ । य॒ज्ञम् । प्रेति॑ । य॒च्छ॒तः॒ । उपेति॑ । ए॒न॒म् । य॒ज्ञः । न॒म॒ति॒ । आ॒ग्ना॒वै॒ष्ण॒वमित्या᳚ग्ना - वै॒ष्ण॒वम् । घृ॒ते । च॒रुम् । निरिति॑ । व॒पे॒त् । चक्षु॑ष्काम॒ इति॒ चक्षुः॑ - का॒मः॒ । अ॒ग्नेः । वै । चक्षु॑षा । म॒नु॒ष्याः᳚ । वीति॑ । प॒श्य॒न्ति॒ । य॒ज्ञस्य॑ । दे॒वाः । अ॒ग्निम् । च॒ । ए॒व । विष्णु᳚म् । च॒ । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । तौ । ए॒व ।  48 ( 50) 

TS 2.2.9.4  
अ॒स्मि॒न्न् । चक्षुः॑ । ध॒त्तः॒ । चक्षु॑ष्मान् । ए॒व । भ॒व॒ति॒ । धे॒न्वै । वै । ए॒तत् । रेतः॑ । यत् । आज्य᳚म् । अ॒न॒डुहः॑ । त॒ण्डु॒लाः । मि॒थु॒नात् । ए॒व । अ॒स्मै॒ । चक्षुः॑ । प्रेति॑ । ज॒न॒य॒ति॒ । घृ॒ते । भ॒व॒ति॒ । तेजः॑ । वै । घृ॒तम् । तेजः॑ । चक्षुः॑ । तेज॑सा । ए॒व । अ॒स्मै॒ । तेजः॑ । चक्षुः॑ । अवेति॑ । रु॒न्धे॒ । इ॒न्द्रि॒यम् । वै । वी॒र्य᳚म् । वृ॒ङ्क्ते॒ । भ्रातृ॑व्यः । यज॑मानः । अय॑जमानस्य । अ॒द्ध्व॒रक॑ल्पा॒मित्य॑द्ध्व॒र-क॒ल्पा॒म् । प्रति॑ । निरिति॑ । व॒पे॒त् । भ्रातृ॑व्ये । यज॑माने । न । अ॒स्य॒ । इ॒न्द्रि॒यम् ।  49 ( 50) 

TS 2.2.9.5  
वी॒र्य᳚म् । वृ॒ङ्क्ते॒ । पु॒रा । वा॒चः । प्रव॑दितो॒रिति॒ प्र - व॒दि॒तोः॒ । निरिति॑ । व॒पे॒त् । याव॑ती । ए॒व । वाक् । ताम् । अप्रो॑दिता॒मित्यप्र॑ - उ॒दि॒ता॒म् । भ्रातृ॑व्यस्य । वृ॒ङ्क्ते॒ । ताम् । अ॒स्य॒ । वाच᳚म् । प्र॒वद॑न्ती॒मिति॑ प्र - वद॑न्तीम् । अ॒न्याः । वाचः॑ । अनु॑ । प्रेति॑ । व॒द॒न्ति॒ । ताः । इ॒न्द्रि॒यम् । वी॒र्य᳚म् । यज॑माने । द॒ध॒ति॒ । आ॒ग्ना॒वै॒ष्ण॒वमित्या᳚ग्ना - वै॒ष्ण॒वम् । अ॒ष्टाक॑पाल॒मित्य॒ष्टा-क॒पा॒ल॒म् । निरिति॑ । व॒पे॒त् । प्रा॒त॒स्स॒व॒नस्येति॑ प्रातः - स॒व॒नस्य॑ । आ॒का॒ल इत्या᳚ - का॒ले । सर॑स्वती । आज्य॑भा॒गेत्याज्य॑ - भा॒गा॒ । स्यात् । बा॒र्.॒ह॒स्प॒त्यः । च॒रुः । यत् । अ॒ष्टाक॑पाल॒ इत्य॒ष्टा - क॒पा॒लः॒ । भव॑ति । अ॒ष्टाक्ष॒रेत्य॒ष्टा- अ॒क्ष॒रा॒ । गा॒य॒त्री । गा॒य॒त्रम् । प्रा॒त॒स्स॒व॒नमिति॑ प्रातः - स॒व॒नम् । प्रा॒त॒स्स॒व॒नमिति॑ प्रातः - स॒व॒नम् । ए॒व । तेन॑ । आ॒प्नो॒ति॒ ।  50 ( 50) 

TS 2.2.9.6  
आ॒ग्ना॒वै॒ष्ण॒वमित्या᳚ग्ना - वै॒ष्ण॒वम् । एका॑दशकपाल॒मित्येका॑दश - क॒पा॒ल॒म् । निरिति॑ । व॒पे॒त् । माद्ध्य॑न्दिनस्य । सव॑नस्य । आ॒का॒ल इत्या᳚ - का॒ले । सर॑स्वती । आज्य॑भा॒गेत्याज्य॑ - भा॒गा॒ । स्यात् । बा॒र्.॒ह॒स्प॒त्यः । च॒रुः । यत् । एका॑दशकपाल॒ इत्येका॑दश - क॒पा॒लः॒ । भव॑ति । एका॑दशाक्ष॒रेत्येका॑दश - अ॒क्ष॒रा॒ । त्रि॒ष्टुप् । त्रैष्टु॑भम् । माद्ध्य॑न्दिनम् । सव॑नम् । माद्ध्य॑न्दिनम् । ए॒व । सव॑नम् । तेन॑ । आ॒प्नो॒ति॒ । आ॒ग्ना॒वै॒ष्ण॒वमित्या᳚ग्ना - वै॒ष्ण॒वम् । द्वाद॑शकपाल॒मिति॒ द्वाद॑श - क॒पा॒ल॒म् । निरिति॑ । व॒पे॒त् । तृ॒ती॒य॒स॒व॒नस्येति॑ तृतीय - स॒व॒नस्य॑ । आ॒का॒ल इत्या᳚ - का॒ले । सर॑स्वती । आज्य॑भा॒गेत्याज्य॑ - भा॒गा॒ । स्यात् । बा॒र्.॒ह॒स्प॒त्यः । च॒रुः । यत् । द्वाद॑शकपाल॒ इति॒ द्वाद॑श - क॒पा॒लः॒ । भव॑ति । द्वाद॑शाक्ष॒रेति॒ द्वाद॑श - अ॒क्ष॒रा॒ । जग॑ती । जाग॑तम् । तृ॒ती॒य॒स॒व॒नमिति॑ तृतीय - स॒व॒नम् । तृ॒ती॒य॒स॒व॒नमिति॑ तृतीय -स॒व॒नम् । ए॒व । तेन॑ । आ॒प्नो॒ति॒ । दे॒वता॑भिः । ए॒व । दे॒॒वताः᳚ ।  51 ( 50) 

TS 2.2.9.7  
प्र॒ति॒चर॒तीति॑ प्रति - चर॑ति । य॒ज्ञेन॑ । य॒ज्ञम् । वा॒चा । वाच᳚म् । ब्रह्म॑णा । ब्रह्म॑ । क॒पालैः᳚ । ए॒व । छन्दाꣳ॑सि । आ॒प्नोति॑ । पु॒रो॒डाशैः᳚ । सव॑नानि । मै॒त्रा॒व॒रु॒णमिति॑ मैत्रा - व॒रु॒णम् । एक॑कपाल॒मित्येक॑ - क॒पा॒ल॒म् । निरिति॑ । व॒पे॒त् । व॒शायै᳚ । का॒ले । या । ए॒व । अ॒सौ । भ्रातृ॑व्यस्य । व॒शा । अ॒नू॒ब॒न्ध्येत्य॑नु - ब॒न्ध्या᳚ । सो इति॑ । ए॒व । ए॒षा । ए॒तस्य॑ । एक॑कपाल॒ इत्येक॑-क॒पा॒लः॒ । भ॒व॒ति॒ । न । हि । क॒पालैः᳚ । प॒शुम् । अर्.ह॑ति । आप्तु᳚म् ।  ।  52 ( 37) 

TS 2.2.10.1  
अ॒सौ । आ॒दि॒त्यः । न । वीति॑ । अ॒रो॒च॒त॒ । तस्मै᳚ । दे॒वाः । प्राय॑श्चित्तिम् । ऐ॒च्छ॒न्न् । तस्मै᳚ । ए॒तम् । सो॒मा॒रौ॒द्रमिति॑ सोमा-रौ॒द्रम् । च॒रुम् । निरिति॑ । अ॒व॒प॒न्न् । तेन॑ । ए॒व । अ॒स्मि॒न्न् । रुच᳚म् । अ॒द॒धुः॒ । यः । ब्र॒ह्म॒व॒र्च॒सका॑म॒ इति॑ ब्रह्मवर्च॒स - का॒मः॒ । स्यात् । तस्मै᳚ । ए॒तम् । सो॒मा॒रौ॒द्रमिति॑ सोमा - रौ॒द्रम् । च॒रुम् । निरिति॑ । व॒पे॒त् । सोम᳚म् । च॒ । ए॒व । रु॒द्रम् । च॒ । स्वेन॑ । भा॒ग॒धेये॒नेति॑ भाग-धेये॑न । उपेति॑ । धा॒व॒ति॒ । तौ । ए॒व । अ॒स्मि॒न्न् । ब्र॒ह्म॒व॒र्च॒समिति॑ ब्रह्म - व॒र्च॒सम् । ध॒त्तः॒ । ब्र॒ह्म॒व॒र्च॒सीति॑ ब्रह्म - व॒र्च॒सी । ए॒व । भ॒व॒ति॒ । ति॒ष्या॒पू॒र्ण॒मा॒स इति॑ तिष्या - पू॒र्ण॒मा॒से । निरिति॑ । व॒पे॒त् । रु॒द्रः ।  53 ( 50) 

TS 2.2.10.2  
वै । ति॒ष्यः॑ । सोमः॑ । पू॒र्णमा॑स॒ इति॑ पू॒र्ण - मा॒सः॒ । सा॒क्षादिति॑ स - अ॒क्षात् । ए॒व । ब्र॒ह्म॒व॒र्च॒समिति॑ ब्रह्म - व॒र्च॒सम् । अवेति॑ । रु॒न्धे॒ । परि॑श्रित॒ इति॒ परि॑ - श्रि॒ते॒ । या॒ज॒य॒ति॒ । ब्र॒ह्म॒व॒र्च॒सस्येति॑ ब्रह्म - व॒र्च॒सस्य॑ । परि॑गृहीत्या॒ इति॒ परि॑ - गृ॒ही॒त्यै॒ । श्वे॒तायै᳚ । श्वे॒तव॑थ्साया॒ इति॑ श्वे॒त - व॒थ्सा॒यै॒ । दु॒ग्धम् । म॒थि॒तम् । आज्य᳚म् । भ॒व॒ति॒ । आज्य᳚म् । प्रोक्ष॑ण॒मिति॑ प्र-उक्ष॑णम् । आज्ये॑न । मा॒र्ज॒य॒न्ते॒ । याव॑त् । ए॒व । ब्र॒ह्म॒व॒र्च॒समिति॑ ब्रह्म - व॒र्च॒सम् । तत् । सर्व᳚म् । क॒रो॒ति॒ । अतीति॑ । ब्र॒ह्म॒व॒र्च॒समिति॑ ब्रह्म - व॒र्च॒सम् । क्रि॒य॒ते॒ । इति॑ । आ॒हुः॒ । ई॒श्व॒रः । दु॒श्चर्मेति॑ दुः - चर्मा᳚ । भवि॑तोः । इति॑ । मा॒न॒वी इति॑ । ऋचौ᳚ । धा॒य्ये॑ इति॑ । कु॒र्या॒त् । यत् । वै । किम् । च॒ । मनुः॑ । अव॑दत् । तत् । भे॒ष॒जम् ।  54 ( 50) 

TS 2.2.10.3  
भे॒ष॒जम् । ए॒व । अ॒स्मै॒ । क॒रो॒ति॒ । यदि॑ । बि॒भी॒यात् । दु॒श्चर्मेति॑ दुः - चर्मा᳚ । भ॒वि॒ष्या॒मि॒ । इति॑ । सो॒मा॒पौ॒ष्णमिति॑ सोमा - पौ॒ष्णम् । च॒रुम् । निरिति॑ । व॒पे॒त् । सौ॒म्यः । वै । दे॒वत॑या । पुरु॑षः । पौ॒ष्णाः । प॒शवः॑ । स्वया᳚ । ए॒व । अ॒स्मै॒ । दे॒वत॑या । प॒शुभि॒रिति॑ प॒शु - भिः॒ । त्वच᳚म् । क॒रो॒ति॒ । न । दु॒श्चर्मेति॑ दुः - चर्मा᳚ । भ॒व॒ति॒ । सो॒मा॒रौ॒द्रमिति॑ सोमा - रौ॒द्रम् । च॒रुम् । निरिति॑ । व॒पे॒त् । प्र॒जाका॑म॒ इति॑ प्र॒जा - का॒मः॒ । सोमः॑ । वै । रे॒तो॒धा इति॑ रेतः - धाः । अ॒ग्निः । प्र॒जाना॒मिति॑ प्र - जाना᳚म् । प्र॒ज॒न॒यि॒तेति॑ प्र - ज॒न॒यि॒ता । सोमः॑ । ए॒व । अ॒स्मै॒ । रेतः॑ । दधा॑ति । अ॒ग्निः । प्र॒जामिति॑ प्र - जाम् । प्रेति॑ । ज॒न॒य॒ति॒ । वि॒न्दते᳚ ।  55 ( 50) 

TS 2.2.10.4  
प्र॒जामिति॑ प्र -जाम् । सो॒मा॒रौ॒द्रमिति॑ सोमा - रौ॒द्रम् । च॒रुम् । निरिति॑ । व॒पे॒त् । अ॒भि॒चर॒न्नित्य॑भि-चरन्न्॑ । सौ॒म्यः । वै । दे॒वत॑या । पुरु॑षः । ए॒षः । रु॒द्रः । यत् । अ॒ग्निः । स्वायाः᳚ । ए॒व । ए॒न॒म् । दे॒वता॑यै । नि॒ष्क्रीयेति॑ निः - क्रीय॑ । रु॒द्राय॑ । अपीति॑ । द॒धा॒ति॒ । ता॒जक् । आर्ति᳚म् । एति॑ । ऋ॒च्छ॒ति॒ । सो॒मा॒रौ॒द्रमिति॑ सोमा-रौ॒द्रम् । च॒रुम् । निरिति॑ । व॒पे॒त् । ज्योगा॑मया॒वीति॒ ज्योक् - आ॒म॒या॒वी॒ । सोम᳚म् । वै । ए॒तस्य॑ । रसः॑ । ग॒च्छ॒ति॒ । अ॒ग्निम् । शरी॑रम् । यस्य॑ । ज्योक् । आ॒मय॑ति । सोमा᳚त् । ए॒व । अ॒स्य॒ । रस᳚म् । नि॒ष्क्री॒णातीति॑ निः - क्री॒णाति॑ । अ॒ग्नेः । शरी॑रम् । उ॒त । यदि॑ ।  56 ( 50) 

TS 2.2.10.5  
इ॒तासु॒रिती॒त - अ॒सुः॒ । भव॑ति । जीव॑ति । ए॒व । सो॒मा॒रु॒द्रयो॒रिति॑ सोमा - रु॒द्रयोः᳚ । वै । ए॒तम् । ग्र॒सि॒तम् । होता᳚ । निरिति॑ । खि॒द॒ति॒ । सः । ई॒श्व॒रः । आर्ति᳚म् । आता॒र्रिया - अ॒र्तोः॒ । अ॒न॒ड्वान् । होत्रा᳚ । देयः॑ । वह्निः॑ । वै । अ॒न॒ड्वान् । वह्निः॑ । होता᳚ । वह्नि॑ना । ए॒व । वह्नि᳚म् । आ॒त्मान᳚म् । स्पृ॒णो॒ति॒ । सो॒मा॒रौ॒द्रमिति॑ सोमा - रौ॒द्रम् । च॒रुम् । निरिति॑ । व॒पे॒त् । यः । का॒मये॑त । स्वे । अ॒स्मै॒ । आ॒यत॑न॒ इत्या᳚ - यत॑ने । भ्रातृ॑व्यम् । ज॒न॒ये॒य॒म् । इति॑ । वेदि᳚म् । प॒रि॒गृह्येति॑ परि - गृह्य॑ । अ॒र्द्धम् । उ॒द्ध॒न्यादित्यु॑त्-ह॒न्यात् । अ॒र्द्धम् । न । अ॒द्धम् । ब॒र्॒.हिषः॑ । स्तृ॒णी॒यात् । अ॒र्द्धम् ( ) । न । अ॒र्द्धम् । इ॒॒द्ध्मस्य॑ । अ॒भ्या॒द॒द्ध्यादित्य॑भि - आ॒द॒द्ध्यात् । अ॒र्द्धम् । न । स्वे । ए॒व । अ॒स्मै॒ । आ॒यत॑न॒ इत्या᳚ - यत॑ने । भ्रातृ॑व्यम् । ज॒न॒य॒ति॒ ।  ।  

TS 2.2.11.1  
ऐ॒न्द्रम् । एका॑दशकपाल॒मित्येका॑दश - क॒पा॒ल॒म् । निरिति॑ । व॒पे॒त् । मा॒रु॒तम् । स॒प्तक॑पाल॒मिति॑ स॒प्त - क॒पा॒ल॒म् । ग्राम॑काम॒ इति॒ ग्राम॑ - का॒मः॒ । इन्द्र᳚म् । च॒ । ए॒व । म॒रुतः॑ । च॒ । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । ते । ए॒व । अ॒स्मै॒ । स॒जा॒तानिति॑ स-जा॒तान् । प्रेति॑ । य॒च्छ॒न्ति॒ । ग्रा॒मी । ए॒व । भ॒व॒ति॒ । आ॒ह॒व॒नीय॒ इत्या᳚ - ह॒व॒नीये᳚ । ऐ॒न्द्रम् । अधीति॑ । श्र॒य॒ति॒ । गार्.ह॑पत्य॒ इति॒ गार्.ह॑ - प॒त्ये॒ । मा॒रु॒तम् । पा॒प॒व॒स्य॒सस्येति॑ पाप - व॒स्य॒सस्य॑ । विधृ॑त्या॒ इति॒ वि - धृ॒त्यै॒ । स॒प्तक॑पाल॒ इति॑ स॒प्त - क॒पा॒लः॒ । मा॒रु॒तः । भ॒व॒ति॒ । स॒प्तग॑णा॒ इति॑ स॒प्त - ग॒णाः॒ । वै । म॒रुतः॑ । ग॒ण॒श इति॑ गण-शः । ए॒व । अ॒स्मै॒ । स॒जा॒तानिति॑ स - जा॒तान् । अवेति॑ । रु॒न्धे॒ । अ॒नू॒च्यमा॑न॒ इत्य॑नु - उ॒च्यमा॑ने । एति॑ । सा॒द॒य॒ति॒ । विश᳚म् । ए॒व ।  58 ( 50) 

TS 2.2.11.2  
अ॒स्मै॒ । अनु॑वर्त्मान॒मित्यनु॑ - व॒र्त्मा॒न॒म् । क॒रो॒ति॒ । ए॒ताम् । ए॒व । निरिति॑ । व॒पे॒त् । यः । का॒मये॑त । क्ष॒त्राय॑ । च॒ । वि॒शे । च॒ । स॒मद॒मिति॑ स - मद᳚म् । द॒द्ध्या॒म् । इति॑ । ऐ॒न्द्रस्य॑ । अ॒व॒द्यन्नित्य॑व - द्यन्न् । ब्रू॒या॒त् । इन्द्रा॑य । अन्विति॑॑ । ब्रू॒हि॒ । इति॑ । आ॒श्राव्येत्या᳚ - श्राव्य॑ । ब्रू॒या॒त् । म॒रुतः॑ । य॒ज॒ । इति॑ । मा॒रु॒तस्य॑ । अ॒व॒द्यन्नित्य॑व - द्यन्न् । ब्रू॒या॒त् । म॒रुद्भ्य॒ इति॑ म॒रुत् - भ्यः॒ । अन्विति॑ । ब्रू॒हि॒ । इति॑ । आ॒श्राव्येत्या᳚ - श्राव्य॑ । ब्रू॒या॒त् । इन्द्र᳚म् । य॒ज॒ । इति॑ । स्वे । ए॒व । ए॒भ्यः॒ । भा॒ग॒धेय॒ इति॑ भाग - धेये᳚ । स॒मद॒मिति॑ स - मद᳚म् । द॒धा॒ति॒ । वि॒तृꣳ॒॒हा॒णा इति॑ वि-तृꣳ॒॒हा॒णाः । ति॒ष्ठ॒न्ति॒ । ए॒ताम् । ए॒व ।  59 ( 50) 

TS 2.2.11.3  
निरिति॑ । व॒पे॒त् । यः । का॒मये॑त । कल्पे॑रन्न् । इति॑ । य॒था॒द॒व॒तमिति॑ यथा - दे॒व॒तम् । अ॒व॒दायेत्य॑व - दाय॑ । य॒था॒दे॒व॒तमिति॑ यथा - दे॒व॒तम् । य॒जे॒त् । भा॒ग॒धेये॒नेति॑ भाग-धेये॑न । ए॒व । ए॒ना॒न् । य॒था॒य॒थमिति॑ यथा - य॒थम् । क॒ल्प॒य॒ति॒ । कल्प॑न्ते । ए॒व । ऐ॒न्द्रम् । एका॑दशकपाल॒मित्येका॑दश - क॒पा॒ल॒म् । निरिति॑ । व॒पे॒त् । वै॒श्व॒दे॒वमिति॑ वैश्व - दे॒वम् । द्वाद॑शकपाल॒मिति॒ द्वाद॑श - क॒पा॒ल॒म् । ग्राम॑काम॒ इति॒ ग्राम॑ - का॒मः॒ । इन्द्र᳚म् । च॒ । ए॒व । विश्वान्॑ । च॒ । दे॒वान् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । ते । ए॒व । अ॒स्मै॒ । स॒जा॒तानिति॑ स - जा॒तान् । प्रेति॑ । य॒च्छ॒न्ति॒ । ग्रा॒मी । ए॒व । भ॒व॒ति॒ । ऐ॒न्द्रस्य॑ । अ॒व॒दायेत्य॑व - दाय॑ । वै॒श्व॒दे॒वस्येति॑ वैश्व-दे॒वस्य॑ । अवेति॑ । द्ये॒त् । अथ॑ । ऐ॒न्द्रस्य॑ ।  60 ( 50) 

TS 2.2.11.4  
उ॒परि॑ष्टात् । इ॒न्द्रि॒येण॑ । ए॒व । अ॒स्मै॒ । उ॒भ॒यतः॑ । स॒जा॒तानिति॑ स - जा॒तान् । परीति॑ । गृ॒ह्णा॒ति॒ । उ॒पा॒धा॒य्य॑ पूर्वय॒मित्यु॑पाधा॒य्य॑ - पू॒र्व॒य॒म् । वासः॑ । दक्षि॑णा । स॒जा॒ताना॒मिति॑ स - जा॒ताना᳚म् । उप॑हित्या॒ इत्युप॑ - हि॒त्यै॒ । पृश्नि॑यै । दु॒ग्धे । प्रैय॑ङ्गवम् । च॒रुम् । निरिति॑ । व॒पे॒त् । म॒रुद्भ्य॒ इति॑ म॒रुत् - भ्यः॒ । ग्राम॑काम॒ इति॒ ग्राम॑ - का॒मः॒ । पृश्नि॑यै । वै । पय॑सः । म॒रुतः॑ । जा॒ताः । पृश्नि॑यै । प्रि॒यङ्ग॑वः । मा॒रु॒ताः । खलु॑ । वै । दे॒वत॑या । स॒जा॒ता इति॑ स - जा॒ताः । म॒रुतः॑ । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । ते । ए॒व । अ॒स्मै॒ । स॒जा॒तानिति॑ स - जा॒तान् । प्रेति॑ । य॒च्छ॒न्ति॒ । ग्रा॒मी । ए॒व । भ॒व॒ति॒ । प्रि॒यव॑ती॒ इति॑ प्रि॒य - व॒ती॒ । या॒ज्या॒नु॒वा॒क्ये॑ इति॑ याज्या - अ॒नु॒वा॒क्ये᳚ ।  61 ( 50) 

TS 2.2.11.5  
भ॒व॒तः॒ । प्रि॒यम् । ए॒व । ए॒न॒म् । स॒मा॒नाना᳚म् । क॒रो॒ति॒ । द्वि॒पदेति॑ द्वि - पदा᳚ । पु॒रो॒नु॒वा॒क्येति॑ पुरः - अ॒नु॒वा॒क्या᳚ । भ॒व॒ति॒ । द्वि॒पद॒ इति॑ द्वि - पदः॑ । ए॒व । अवेति॑ । रु॒न्धे॒ । चतु॑ष्प॒देति॒ चतुः॑ - प॒दा॒ । या॒ज्या᳚ । चतु॑ष्पद॒ इति॒ चतुः॑ - प॒दः॒ । ए॒व । प॒शून् । अवेति॑ । रु॒न्धे॒ । दे॒वा॒सु॒रा इति॑ देव - अ॒सु॒राः । संॅय॑त्ता॒ इति॒ सं - य॒त्ताः॒ । आ॒स॒न्न् । ते । दे॒वाः । मि॒थः । विप्रि॑या॒ इति॒ वि - प्रि॒याः॒ । आ॒स॒न्न् । ते । अ॒न्यः । अ॒न्यस्मै᳚ । ज्यैष्ठ्या॑य । अति॑ष्ठमानाः । च॒तु॒र्द्धेति॑ चतुः - धा । वीति॑ । अ॒क्रा॒म॒न्न् । अ॒ग्निः । वसु॑भि॒रिति॒ वसु॑ - भिः॒ । सोमः॑ । रु॒द्रैः । इन्द्रः॑ । म॒रुद्भि॒रिति॑ म॒रुत् - भिः॒ । वरु॑णः । आ॒दि॒त्यैः । सः । इन्द्रः॑ । प्र॒जाप॑ति॒मिति॑ प्र॒जा - प॒ति॒म् । उपेति॑ । अ॒धा॒व॒त् । तम् ।  62 ( 50) 

TS 2.2.11.6  
ए॒तया᳚ । सं॒ज्ञान्येति॑ सं - ज्ञान्या᳚ । अ॒या॒ज॒य॒त् । अ॒ग्नये᳚ । वसु॑मत॒ इति॒ वसु॑ - म॒ते॒ । पु॒रो॒डाश᳚म् । अ॒ष्टाक॑पाल॒मित्य॒ष्टा - क॒पा॒ल॒म् । निरिति॑ । अ॒व॒प॒त् । सोमा॑य । रु॒द्रव॑त॒ इति॑ रु॒द्र - व॒ते॒ । च॒रुम् । इन्द्रा॑य । म॒रुत्व॑ते । पु॒रो॒डाश᳚म् । एका॑दशकपाल॒मित्येका॑दश - क॒पा॒ल॒म् । वरु॑णाय । आ॒दि॒त्यव॑त॒ इत्या॑दि॒त्य - व॒ते॒ । च॒रुम् । ततः॑ । वै । इन्द्र᳚म् । दे॒वाः । ज्यैष्ठ्या॑य । अ॒भि । समिति॑ । अ॒जा॒न॒त॒ । यः । स॒मा॒नैः । मि॒थः । विप्रि॑य॒ इति॒ वि - प्रि॒यः॒ । स्यात् । तम् । ए॒तया᳚ । सं॒ज्ञान्येति॑ सं - ज्ञान्या᳚ । या॒ज॒ये॒त् । अ॒ग्नये᳚ । वसु॑मत॒ इति॒ वसु॑ - म॒ते॒ । पु॒रो॒डाश᳚म् । अ॒ष्टाक॑पाल॒मित्य॒ष्टा - क॒पा॒ल॒म् । निरिति॑ । व॒पे॒त् । सोमा॑य । रु॒द्रव॑त॒ इति॑ रु॒द्र - व॒ते॒ । च॒रुम् । इन्द्रा॑य । म॒रुत्व॑ते । पु॒रो॒डाश᳚म् । एका॑दशकपाल॒मित्येका॑दश - क॒पा॒ल॒म् । वरु॑णाय ( ) । आ॒दि॒त्यव॑त॒ इत्या॑दि॒त्य - व॒ते॒ । च॒रुम् । इन्द्र᳚म् । ए॒व । ए॒न॒म् । भू॒तम् । ज्यैष्ठ्या॑य । स॒मा॒नाः । अ॒भि । समिति॑ । जा॒न॒ते॒ । वसि॑ष्ठः । स॒मा॒नाना᳚म् । भ॒व॒ति॒ ।  ।  63 ( 64) 

TS 2.2.12.1  
हि॒र॒ण्य॒ग॒र्भ इति॑ हिरण्य - ग॒र्भः । आपः॑ । ह॒ । यत् । प्रजा॑पत॒ इति॒ प्रजा᳚ - प॒ते॒ ।  । सः । वे॒द॒ । पु॒त्रः । पि॒तर᳚म् । सः । मा॒तर᳚म् । सः । सू॒नुः । भु॒व॒त् । सः । भु॒व॒त् । पुन॑र्मघ॒ इति॒ पुनः॑ - म॒घः॒ ।  । सः । द्याम् । और्णो᳚त् । अ॒न्तरि॑क्षम् । सः । सुवः॑ । सः । विश्वाः᳚ । भुवः॑ । अ॒भ॒व॒त् । सः । एति॑ । अ॒भ॒व॒त् ।  । उदिति॑ । उ॒ । त्यम् । चि॒त्रम् ।  । सः । प्र॒त्न॒वदिति॑ प्रत्न-वत् । नवी॑यसा । अग्ने᳚ । द्यु॒म्नेन॑ । सं॒ॅयतेति॑ सं - यता᳚ ।  । बृ॒हत् । त॒त॒न्थ॒ । भा॒नुना᳚ ।  । नीति॑ । काव्या᳚ । वे॒धसः॑ । शश्व॑तः । कः॒ । हस्ते᳚ । दधा॑नः ।  64 ( 50) 

TS 2.2.12.2  
नर्या᳚ । पु॒रूणि॑ ।  । अ॒ग्निः । भु॒व॒त् । र॒यि॒पति॒रिति॑ रयि - पतिः॑ । र॒यी॒णाम् । स॒त्रा । च॒क्रा॒णः । अ॒मृता॑नि । विश्वा᳚ ।  । हिर॑ण्यपाणि॒मिति॒ हिर॑ण्य - पा॒णि॒म् । ऊ॒तये᳚ । स॒वि॒तार᳚म् । उपेति॑ । ह्व॒ये॒ ।  । सः । चेत्ता᳚ । दे॒वता᳚ । प॒दम् ।  । वा॒मम् । अ॒द्य । स॒वि॒तः॒ । वा॒मम् । उ॒ । श्वः । दि॒वेदि॑व॒ इति॑ दि॒वे - दि॒वे॒ । वा॒मम् । अ॒स्मभ्य॒मित्य॒स्म - भ्य॒म् । सा॒वीः॒ ।  । वा॒मस्य॑ । हि । क्षय॑स्य । दे॒व॒ । भूरेः᳚ । अ॒या । धि॒या । वा॒म॒भाज॒ इति॑ वाम - भाजः॑ । स्या॒म॒ ।  । बट् । इ॒त्था । पर्व॑तानाम् । खि॒द्रम् । बि॒भ॒र्॒.षि॒ । पृ॒थि॒वि॒ ।  । प्रेति॑ । या । भू॒मि॒ । प्र॒व॒त्व॒ति॒ । म॒ह्ना । जि॒नोषि॑ ।  65 ( 50) 

TS 2.2.12.3  
म॒हि॒नि॒ ।  । स्तोमा॑सः । त्वा॒ । वि॒चा॒रि॒णीति॑ वि - चा॒रि॒णि॒ । प्रतीति॑ । स्तो॒भ॒न्ति॒ । अ॒क्तुभि॒रित्य॒क्तु - भिः॒ ।  । प्रेति॑ । या । वाज᳚म् । न । हेष॑न्तम् । पे॒रुम् । अस्य॑सि । अ॒र्जु॒नि॒ ।  । ऋ॒दू॒दरे॑ण । सख्या᳚ । स॒चे॒य॒ । यः । मा॒ । न । रिष्ये᳚त् । ह॒र्य॒श्वेति॑ हरि-अ॒श्व॒ । पी॒तः ।  । अ॒यम् । यः । सोमः॑ । न्यधा॒यीति॑ नि - अधा॑यि । अ॒स्मे इति॑ । तस्मै᳚ । इन्द्र᳚म् । प्र॒तिर॒मिति॑ प्र - तिर᳚म् । ए॒मि॒ । अच्छ॑ ।  । आपा᳚न्तमन्यु॒रित्यापा᳚न्त - म॒न्युः॒ । तृ॒पल॑प्रभ॒र्मेति॑ तृ॒पल॑ - प्र॒भ॒र्मा॒ । धुनिः॑ । शिमी॑वान् । शरु॑मा॒निति॒ शरु॑ - मा॒न् । ऋ॒जी॒षी ।  । सोमः॑ । विश्वा॑नि । अ॒त॒सा । वना॑नि । न । अ॒र्वाक् । इन्द्र᳚म् । प्र॒ति॒माना॒नीति॑ प्रति - माना॑नि । दे॒भुः॒ ।  । प्रेति॑ ।  66 ( 50) 

TS 2.2.12.4  
सु॒वा॒नः । सोमः॑ । ऋ॒त॒युरित्यृ॑त - युः । चि॒के॒त॒ । इन्द्रा॑य । ब्रह्म॑ । ज॒मद॑ग्निः । अर्चन्न्॑ ।  । वृषा᳚ । य॒न्ता । अ॒सि॒ । शव॑सः । तु॒रस्य॑ । अ॒न्तः । य॒च्छ॒ । गृ॒ण॒ते । ध॒र्त्रम् । दृꣳ॒॒ह॒ ।  । स॒बाध॒ इति॑ स - बाधः॑ । ते॒ । मद᳚म् । च॒ । शु॒ष्म॒यम् । च॒ । ब्रह्म॑ । नरः॑ । ब्र॒ह्म॒कृत॒ इति॑ ब्रह्म - कृतः॑ । स॒प॒र्य॒न्न् ।  । अ॒र्कः । वा॒ । यत् । तु॒रते᳚ । सोम॑चक्षा॒ इति॒ सोम॑ - च॒क्षाः॒ । तत्र॑ । इत् । इन्द्रः॑ । द॒ध॒ते॒ । पृ॒थ्स्विति॑ पृत् - सु । तु॒र्याम् ।  । वष॑ट् । ते॒ । वि॒ष्णो॒ । आ॒सः । एति॑ । कृ॒णो॒मि॒ । तत् । मे॒ । जु॒ष॒स्व॒ । शि॒पि॒वि॒ष्टेति॑ शिपि - वि॒ष्ट॒ । ह॒व्यम् ।  ।  67 ( 50) 

TS 2.2.12.5  
वर्द्ध॑न्तु । त्वा॒ । सु॒ष्टु॒तय॒ इति॑ सु - स्तु॒तयः॑ । गिरः॑ । मे॒ । यू॒यम् । पा॒त॒ । स्व॒स्तिभि॒रिति॑ स्व॒स्ति - भिः॒ । सदा᳚ । नः॒ ।  । प्रेति॑ । तत् । ते॒ । अ॒द्य । शि॒पि॒वि॒ष्टेति॑ शिपि - वि॒ष्ट॒ । नाम॑ । अ॒र्यः । शꣳ॒॒सा॒मि॒ । व॒युना॑नि । वि॒द्वान् ।  । तम् । त्वा॒ । गृ॒णा॒मि॒ । त॒वस᳚म् । अत॑वीयान् । क्षय॑न्तम् । अ॒स्य । रज॑सः । प॒रा॒के ।  । किम् । इत् । ते॒ । वि॒ष्णो॒ इति॑ । प॒रि॒चक्ष्य॒मिति॑ परि - चक्ष्य᳚म् । भू॒त् । प्रेति॑ । यत् । व॒व॒क्षे । शि॒पि॒वि॒ष्ट इति॑ शिपि - वि॒ष्टः । अ॒स्मि॒ ।  । मा । वर्पः॑ । अ॒स्मत् । अपेति॑ । गू॒हः॒ । ए॒तत् । यत् । अ॒न्यरू॑प॒ इत्य॒न्य - रू॒पः॒ । स॒मि॒थ इति॑ सं - इ॒थे । ब॒भूथ॑ ।  ।  68 ( 50) 

TS 2.2.12.6  
अग्ने᳚ । दाः । दा॒शुषे᳚ । र॒यिम् । वी॒रव॑न्त॒मिति॑ वी॒र - व॒न्त॒म् । परी॑णस॒मिति॒ परि॑ - न॒स॒म् ।  । शि॒शी॒हि । नः॒ । सू॒नु॒मत॒ इति॑ सूनु-मतः॑ ।  । दाः । नः॒ । अ॒ग्ने॒ । श॒तिनः॑ । दाः । स॒ह॒स्रिणः॑ । दु॒रः । न । वाज᳚म् । श्रुत्यै᳚ । अपेति॑ । वृ॒धि॒ ।  । प्राची॒ इति॑ । द्यावा॑पृथि॒वी इति॒ द्यावा᳚ - पृ॒थि॒वी । ब्रह्म॑णा । कृ॒धि॒ । सुवः॑ । न । शु॒क्रम् । उ॒षसः॑ । वीति॑ । दि॒द्यु॒तुः॒ ।  । अ॒ग्निः । दाः॒ । द्रवि॑णम् । वी॒रपे॑शा॒ इति॑ वी॒र - पे॒शाः॒ । अ॒ग्निः । ऋषि᳚म् । यः । स॒हस्रा᳚ । स॒नोति॑ ।  । अ॒ग्निः । दि॒वि । ह॒व्यम् । एति॑ । त॒ता॒न॒ । अ॒ग्नेः । धामा॑नि । विभृ॒तेति॒ वि - भृ॒ता॒ । पु॒रु॒त्रेति॑ पुरु - त्रा ।  । मा ।  69 ( 50) 

TS 2.2.12.7  
नः॒ । म॒र्द्धीः॒ । एति॑ । तु । भ॒र॒ ।  । घृ॒तम् । न । पू॒तम् । त॒नूः । अ॒रे॒पाः । शुचि॑ । हिर॑ण्यम् ।  । तत् । ते॒ । रु॒क्मः । न । रो॒च॒त॒ । स्व॒धा॒व॒ इति॑ स्वधा - वः॒ ।  । उ॒भे इति॑ । सु॒श्च॒न्द्रेति॑ सु - च॒न्द्र॒ । स॒र्पिषः॑ । दर्वी॒ इति॑ । श्री॒णी॒षे॒ । आ॒सनि॑ ।  । उ॒तो इति॑ । नः॒ । उदिति॑ । पु॒पू॒र्याः॒ । उ॒क्थेषु॑ । श॒व॒सः॒ । प॒ते॒ । इष᳚म् । स्तो॒तृभ्य॒ इति॑ स्तो॒तृ-भ्यः॒ । एति॑ । भ॒र॒ ।  । वायो॒ इति॑ । श॒तम् । हरी॑णाम् । यु॒वस्व॑ । पोष्या॑णाम् ।  । उ॒त । वा॒ । ते॒ । स॒ह॒स्रिणः॑ । रथः॑ । एति॑ । या॒तु॒ । पाज॑सा ।  । प्रेति॑ । याभिः॑ ।  70 ( 50) 

TS 2.2.12.8  
यासि॑ । दा॒श्वाꣳस᳚म् । अच्छ॑ । नि॒युद्भि॒रिति॑ नि॒युत् - भिः॒ । वा॒यो॒ । इ॒ष्टये᳚ । दु॒रो॒ण इति॑ दुः - ओ॒ने ।  । नीति॑ । नः॒ । र॒यिम् । सु॒भोज॑स॒मिति॑ सु - भोज॑सम् । यु॒व॒ । इ॒ह । नीति॑ । वी॒रव॒दिति॑ वी॒र - व॒त् । गव्य᳚म् । अश्वि॑यम् । च॒ । राधः॑ ।  । रे॒वतीः᳚ । नः॒ । स॒ध॒माद॒ इति॑ सध - मादः॑ । इन्द्रे᳚ । स॒न्तु॒ । तु॒विवा॑जा॒ इति॑ तु॒वि - वा॒जाः॒ ।  । क्षु॒मन्तः॑ । याभिः॑ । मदे॑म ।  । रे॒वान् । इत् । रे॒वतः॑ । स्तो॒ता । स्यात् । त्वाव॑त॒ इति॒ त्व - व॒तः॒ । म॒घोनः॑ ।  । प्रेति॑ । इत् । उ॒ । ह॒रि॒व॒ इति॑ हरि - वः॒ । श्रु॒तस्य॑ ।  ।  71 ( 40) 

2.3     द्वितीयकाण्डे तृतीयः प्रश्नः - इष्टिविधानं
TS 2.3.1.1  
आ॒दि॒त्येभ्यः॑ । भुव॑द्वद्भ्य॒ इति॒ भुव॑द्वत् - भ्यः॒ । च॒रुम् । निरिति॑ । व॒पे॒त् । भूति॑काम॒ इति॒ भूति॑ - का॒मः॒ । आ॒दि॒त्याः । वै । ए॒तम् । भूत्यै᳚ । प्रतीति॑ । नु॒द॒न्ते॒ । यः । अल᳚म् । भूत्यै᳚ । सन्न् । भूति᳚म् । न । प्रा॒प्नोतीति॑ प्र - आ॒प्नोति॑ । आ॒दि॒त्यान् । ए॒व । भुव॑द्वत॒ इति॒ भुव॑त् - व॒तः॒ । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । ते । ए॒व । ए॒न॒म् । भूति᳚म् । ग॒म॒य॒न्ति॒ । भव॑ति । ए॒व । आ॒दि॒त्येभ्यः॑ । धा॒रय॑द्वद्भ्य॒ इति॑ धा॒रय॑द्वत् - भ्यः॒ । च॒रुम् । निरिति॑ । व॒पे॒त् । अप॑रुद्ध॒ इत्यप॑ - रु॒द्धः॒ । वा॒ । अ॒प॒रु॒द्ध्यमा॑न॒ इत्य॑प - रु॒ध्यमा॑नः । वा॒ । आ॒दि॒त्याः । वै । अ॒प॒रो॒द्धार॒ इत्य॑प - रो॒द्धारः॑ । आ॒दि॒त्याः । अ॒व॒ग॒म॒यि॒तार॒ इत्य॑व - ग॒म॒यि॒तारः॑ । आ॒दि॒त्यान् । ए॒व । धा॒रय॑द्वत॒ इति॑ धा॒रय॑त् - व॒तः॒ ।  1 ( 50) 

TS 2.3.1.2  
स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । ते । ए॒व । ए॒न॒म् । वि॒शि । दा॒द्ध्र॒ति॒ । अ॒न॒प॒रु॒द्ध्य इत्य॑नप - रु॒द्ध्यः । भ॒व॒ति॒ । अदि॑ते । अन्विति॑ । म॒न्य॒स्व॒ । इति॑ । अ॒प॒रु॒द्ध्यमा॑न॒ इत्य॑प - रु॒द्ध्यमा॑नः । अ॒स्य॒ । प॒दम् । एति॑ । द॒दी॒त॒ । इ॒यम् । वै । अदि॑तिः । इ॒यम् । ए॒व । अ॒स्मै॒ । रा॒ज्यम् । अन्विति॑ । म॒न्य॒ते॒ । स॒त्या । आ॒शीरित्या᳚ - शीः । इति॑ । आ॒ह॒ । स॒त्याम् । ए॒व । आ॒शिष॒मित्या᳚ - शिष᳚म् । कु॒रु॒ते॒ । इ॒ह । मनः॑ । इति॑ । आ॒ह॒ । प्र॒जा इति॑ प्र - जाः । ए॒व । अ॒स्मै॒ । सम॑नस॒ इति॒ स - म॒न॒सः॒ । क॒रो॒ति॒ । उप॑ । प्रेति॑ । इ॒त॒ । म॒रु॒तः॒ ।  2 ( 50) 

TS 2.3.1.3  
सु॒दा॒न॒व॒ इति॑ सु - दा॒न॒वः॒ । ए॒ना । वि॒श्पति॑ना । अ॒भीति॑ । अ॒मुम् । राजा॑नम् । इति॑ । आ॒ह॒ । मा॒रु॒ती । वै । विट् । ज्ये॒ष्ठः । वि॒श्पतिः॑ । वि॒शा । ए॒व । ए॒न॒म् । रा॒ष्ट्रेण॑ । समिति॑ । अ॒र्द्ध॒य॒ति॒ । यः । प॒रस्ता᳚त् । ग्रा॒म्य॒वा॒दीति॑ ग्राम्य - वा॒दी । स्यात् । तस्य॑ । गृ॒हात् । व्री॒हीन् । एति॑ । ह॒रे॒त् । शु॒क्लान् । च॒ । कृ॒ष्णान् । च॒ । वीति॑ । चि॒नु॒या॒त् । ये । शु॒क्लाः । स्युः । तम् । आ॒दि॒त्यम् । च॒रुम् । निरीति॑ । व॒पे॒त् । आ॒दि॒त्या । वै । दे॒वत॑या । विट् । विश᳚म् । ए॒व । अवेति॑ । ग॒च्छ॒ति॒ ।  3 ( 50) 

TS 2.3.1.4  
अव॑ग॒तेत्यव॑ - ग॒ता॒ । अ॒स्य॒ । विट् । अन॑वगत॒मित्यन॑व - ग॒त॒म् । रा॒ष्ट्रम् । इति॑ । आ॒हुः॒ । ये । कृ॒ष्णाः । स्युः । तम् । वा॒रु॒णम् । च॒रुम् । निरिति॑ । व॒पे॒त् । वा॒रु॒णम् । वै । रा॒ष्ट्रम् । उ॒भे इति॑ । ए॒व । विश᳚म् । च॒ । रा॒ष्ट्रम् । च॒ । अवेति॑ । ग॒च्छ॒ति॒ । यदि॑ । न । अ॒व॒गच्छे॒दित्य॑व-गच्छे᳚त् । इ॒मम् । अ॒हम् । आ॒दि॒त्येभ्यः॑ । भा॒गम् । निरिति॑ । व॒पा॒मि॒ । एति॑ । अ॒मुष्मा᳚त् । अ॒मुष्यै᳚ । वि॒शः । अव॑गन्तो॒रित्यव॑-ग॒न्तोः॒ । इति॑ । निरिति॑ । व॒पे॒त् । आ॒दि॒त्याः । ए॒व । ए॒न॒म् । भा॒ग॒धेय॒मिति॑ भाग - धेय᳚म् । प्रे॒फ्सन्त॒ इति॑ प्र-ई॒फ्सन्तः॑ । विश᳚म् । अवेति॑ ।  4 ( 50) 

TS 2.3.1.5  
ग॒म॒य॒न्ति॒ । यदि॑ । न । अ॒व॒गच्छे॒दित्य॑व - गच्छे᳚त् । आश्व॑त्थान् । म॒यूखान्॑ । स॒प्त । म॒द्ध्य॒मे॒षाया॒मिति॑ म॒द्ध्यम - ई॒षाया᳚म् । उपेति॑ । ह॒न्या॒त् । इ॒दम् । अ॒हम् । आ॒दि॒त्यान् । ब॒ध्ना॒मि॒ । एति॑ । अ॒मुष्मा᳚त् । अ॒मुष्यै᳚ । वि॒शः । अव॑गन्तो॒रित्यव॑-ग॒न्तोः॒ । इति॑ । आ॒दि॒त्याः । ए॒व । ए॒न॒म् । ब॒द्धवी॑रा॒ इति॑ ब॒द्ध -वी॒राः॒ । विश᳚म् । अवेति॑ । ग॒म॒य॒न्ति॒ । यदि॑ । न । अ॒व॒गच्छे॒दित्य॑व - गच्छे᳚त् । ए॒तम् । ए॒व । आ॒दि॒त्यम् । च॒रुम् । निरिति॑ । व॒पे॒त् । इ॒द्ध्मे । अपीति॑ । म॒यूखान्॑ । समिति॑ । न॒ह्ये॒त् । अ॒न॒प॒रु॒द्ध्यमित्य॑नप - रु॒द्ध्यम् । ए॒व । अवेति॑ । ग॒च्छ॒ति॒ । आश्व॑त्थाः । भ॒व॒न्ति॒ । म॒रुता᳚म् । वै । ए॒तत् ( ) । ओजः॑ । यत् । अ॒श्व॒त्थः । ओज॑सा । ए॒व । विश᳚म् । अवेति॑ । ग॒च्छ॒ति॒ । स॒प्त । भ॒व॒न्ति॒ । स॒प्तग॑णा॒ इति॑ स॒प्त - ग॒णाः॒ । वै । म॒रुतः॑ । ग॒ण॒श - इति॑ गण - शः । ए॒व । विश᳚म् । अवेति॑ । ग॒च्छ॒ति॒ ।  ।  5 ( 68) 

TS 2.3.2.1  
दे॒वाः । वै । मृ॒त्योः । अ॒बि॒भ॒युः॒ । ते । प्र॒जाप॑ति॒मिति॑ प्र॒जा-प॒ति॒म् । उपेति॑ । अ॒धा॒व॒न्न् । तेभ्यः॑ । ए॒ताम् । प्रा॒जा॒प॒त्यामिति॑ प्राजा - प॒त्याम् । श॒तकृ॑ष्णला॒मिति॑ श॒त-कृ॒ष्ण॒ला॒म् । निरिति॑ । अ॒व॒प॒त् । तया᳚ । ए॒व । ए॒षु॒ । अ॒मृत᳚म् । अ॒द॒धा॒त् । यः । मृ॒त्योः । बि॒भी॒यात् । तस्मै᳚ । ए॒ताम् । प्रा॒जा॒प॒त्यामिति॑ प्राजा - प॒त्याम् । श॒तकृ॑ष्णला॒मिति॑ श॒त - कृ॒ष्ण॒ला॒म् । निरिति॑ । व॒पे॒त् । प्र॒जाप॑ति॒मिति॑ प्र॒जा-प॒ति॒म् । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । अ॒स्मि॒न्न् । आयुः॑ । द॒धा॒ति॒ । सर्व᳚म् । आयुः॑ । ए॒ति॒ । श॒तकृ॑ष्ण॒लेति॑ श॒त - कृ॒ष्ण॒ला॒ । भ॒व॒ति॒ । श॒तायु॒रिति॑ श॒त-आ॒युः॒ । पुरु॑षः । श॒तेन्द्रि॑य॒ इति॑ श॒त - इ॒न्द्रि॒यः॒ । आयु॑षि । ए॒व । इ॒न्द्रि॒ये ।  6 ( 50) 

TS 2.3.2.2  
प्रतीति॑ । ति॒ष्ठ॒ति॒ । घृ॒ते । भ॒व॒ति॒ । आयुः॑ । वै । घृ॒तम् । अ॒मृत᳚म् । हिर॑ण्यम् । आयुः॑ । च॒ । ए॒व । अ॒स्मै॒ । अ॒मृत᳚म् । च॒ । स॒मीची॒ इति॑ । द॒धा॒ति॒ । च॒त्वारि॑चत्वा॒रीति॑ च॒त्वारि॑ - च॒त्वा॒रि॒ । कृ॒ष्णला॑नि । अवेति॑ । द्य॒ति॒ । च॒तु॒र॒व॒त्तस्येति॑ चतुः - अ॒व॒त्तस्य॑ । आप्त्यै᳚ । ए॒क॒धेत्ये॑क - धा । ब्र॒ह्मणे᳚ । उपेति॑ । ह॒र॒ति॒ । ए॒क॒धेत्ये॑क - धा । ए॒व । यज॑माने । आयुः॑ । द॒धा॒ति॒ । अ॒सौ । आ॒दि॒त्यः । न । वीति॑ । अ॒रो॒च॒त॒ । तस्मै᳚ । दे॒वाः । प्राय॑श्चित्तिम् । ऐ॒च्छ॒न्न् । तस्मै᳚ । ए॒तम् । सौ॒र्यम् । च॒रुम् । निरिति॑ । अ॒व॒प॒न्न् । तेन॑ । ए॒व । अ॒स्मि॒न्न् ।  7 ( 50) 

TS 2.3.2.3  
रुच᳚म् । अ॒द॒धुः॒ । यः । ब्र॒ह्म॒व॒र्च॒सका॑म॒ इति॑ ब्रह्मवर्च॒स - का॒मः॒ । स्यात् । तस्मै᳚ । ए॒तम् । सौ॒र्यम् । च॒रुम् । निरिति॑ । व॒पे॒त् । अ॒मुम् । ए॒व । आ॒दि॒त्यम् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । अ॒स्मि॒न्न् । ब्र॒ह्म॒व॒र्च॒समिति॑ ब्रह्म - व॒र्च॒सम् । द॒धा॒ति॒ । ब्र॒ह्म॒व॒र्च॒सीति॑ ब्रह्म - व॒र्च॒सी । ए॒व । भ॒व॒ति॒ । उ॒भ॒यतः॑ । रु॒क्मौ । भ॒व॒तः॒ । उ॒भ॒यतः॑ । ए॒व । अ॒स्मि॒न्न् । रुच᳚म् । द॒धा॒ति॒ । प्र॒या॒जेप्र॑याज॒ इति॑ प्रया॒जे - प्र॒या॒जे॒ । कृ॒ष्णल᳚म् । जु॒हो॒ति॒ । दि॒ग्‌भ्य इति॑ दिक् - भ्यः । ए॒व । अ॒स्मै॒ । ब्र॒ह्म॒व॒र्च॒समिति॑ ब्रह्म - व॒र्च॒सम् । अवेति॑ । रु॒न्धे॒ । आ॒ग्ने॒यम् । अ॒ष्टाक॑पाल॒मित्य॒ष्टा - क॒पा॒ल॒म् । निरिति॑ । व॒पे॒त् । सा॒वि॒त्रम् । द्वाद॑शकपाल॒मिति॒ द्वाद॑श - क॒पा॒ल॒म् । भूम्यै᳚ ।  8 ( 50) 

TS 2.3.2.4  
च॒रुम् । यः । का॒मये॑त । हिर॑ण्यम् । वि॒न्दे॒य॒ । हिर॑ण्यम् । मा॒ । उपेति॑ । न॒मे॒त् । इति॑ । यत् । आ॒ग्ने॒यः । भव॑ति । आ॒ग्ने॒यम् । वै । हिर॑ण्यम् । यस्य॑ । ए॒व । हिर॑ण्यम् । तेन॑ । ए॒व । ए॒न॒त् । वि॒न्द॒ते॒ । सा॒वि॒त्रः । भ॒व॒ति॒ । स॒वि॒तृप्र॑सूत॒ इति॑ सवि॒तृ-प्र॒सू॒तः॒ । ए॒व । ए॒न॒त् । वि॒न्द॒ते॒ । भूम्यै᳚ । च॒रुः । भ॒व॒ति॒ । अ॒स्याम् । ए॒व । ए॒न॒त् । वि॒न्द॒ते॒ । उपेति॑ । ए॒न॒म् । हिर॑ण्यम् । न॒म॒ति॒ । वीति॑ । वै । ए॒षः । इ॒न्द्रि॒येण॑ । वी॒र्ये॑ण । ऋ॒द्ध्य॒ते॒ । यः । हिर॑ण्यम् । वि॒न्दते᳚ । ए॒ताम् ।  9 ( 50) 

TS 2.3.2.5  
ए॒व । निरिति॑ । व॒पे॒त् । हिर॑ण्यम् । वि॒त्त्वा । न । इ॒न्द्रि॒येण॑ । वी॒र्ये॑ण । वीति॑ । ऋ॒द्ध्य॒ते॒ । ए॒ताम् । ए॒व । निरिति॑ । व॒पे॒त् । यस्य॑ । हिर॑ण्यम् । नश्ये᳚त् । यत् । आ॒ग्ने॒यः । भव॑ति । आ॒ग्ने॒यम् । वै । हिर॑ण्यम् । यस्य॑ । ए॒व । हिर॑ण्यम् । तेन॑ । ए॒व । ए॒न॒त् । वि॒न्द॒ति॒ । सा॒वि॒त्रः । भ॒व॒ति॒ । स॒वि॒तृप्र॑सूत॒ इति॑ सवि॒तृ - प्र॒सू॒तः॒ । ए॒व । ए॒न॒त् । वि॒न्द॒ति॒ । भूम्यै᳚ । च॒रुः । भ॒व॒ति॒ । अ॒स्याम् । वै । ए॒तत् । न॒श्य॒ति॒ । यत् । नश्य॑ति । अ॒स्याम् । ए॒व । ए॒न॒त् । वि॒न्द॒ति॒ । इन्द्रः॑ ।  10 ( 50) 

TS 2.3.2.6  
त्वष्टुः॑ । सोम᳚म् । अ॒भी॒षहेत्य॑भि - सहा᳚ । अ॒पि॒ब॒त् । सः । विष्वङ्॑ । वीति॑ । आ॒र्च्छ॒त् । सः । इ॒न्द्रि॒येण॑ । सो॒म॒पी॒थेनेति॑ सोम - पी॒थेन॑ । वीति॑ । आ॒र्द्ध्य॒त॒ । सः । यत् । ऊ॒र्द्ध्वम् । उ॒दव॑मी॒दित्यु॑त् - अव॑मीत् । ते । श्या॒माकाः᳚ । अ॒भ॒व॒न्न् । सः । प्र॒जाप॑ति॒मिति॑ प्र॒जा - प॒ति॒म् । उपेति॑ । अ॒धा॒व॒त् । तस्मै᳚ । ए॒तम् । सो॒मे॒न्द्रम् । श्या॒मा॒कम् । च॒रुम् । निरिति॑ । अ॒व॒प॒त् । तेन॑ । ए॒व । अ॒स्मि॒न्न् । इ॒न्द्रि॒यम् । सो॒म॒पी॒थमिति॑ सोम - पी॒थम् । अ॒द॒धा॒त् । वीति॑ । वै । ए॒षः । इ॒न्द्रि॒येण॑ । सो॒म॒पी॒थेनेति॑ सोम - पी॒थेन॑ । ऋ॒द्ध्य॒ते॒ । यः । सोम᳚म् । वमि॑ति । यः । सो॒म॒वा॒मीति॑ सोम - वा॒मी । स्यात् । तस्मै᳚ ।  11 ( 50) 

TS 2.3.2.7  
ए॒तम् । सो॒मे॒न्द्रम् । श्या॒मा॒कम् । च॒रुम् । निरिति॑ । व॒पे॒त् । सोम᳚म् । च॒ । ए॒व । इन्द्र᳚म् । च॒ । स्वेन॑ । भा॒ग॒धेये॒नेति॑ भाग-धेये॑न । उपेति॑ । धा॒व॒ति॒ । तौ । ए॒व । अ॒स्मि॒न्न् । इ॒न्द्रि॒यम् । सो॒म॒पी॒थमिति॑ सोम - पी॒थम् । ध॒त्तः॒ । न । इ॒न्द्रि॒येण॑ । सो॒म॒पी॒थेनेति॑ सोम - पी॒थेन॑ । वीति॑ । ऋ॒द्ध्य॒ते॒ । यत् । सौ॒म्यः । भव॑ति । सो॒म॒पी॒थमिति॑ सोम - पी॒थम् । ए॒व । अवेति॑ । रु॒न्धे॒ । यत् । ऐ॒न्द्रः । भव॑ति । इ॒न्द्रि॒यम् । वै । सो॒म॒पी॒थ इति॑ सोम - पी॒थः । इ॒न्द्रि॒यम् । ए॒व । सो॒म॒पी॒थमिति॑ सोम - पी॒थम् । अवेति॑ । रु॒न्धे॒ । श्या॒मा॒कः । भ॒व॒ति॒ । ए॒षः । वाव । सः । सोमः॑ ।  12 ( 50) 

TS 2.3.2.8  
सा॒क्षादिति॑ स - अ॒क्षात् । ए॒व । सो॒म॒पी॒थमिति॑ सोम - पी॒थम् । अवेति॑ । रु॒न्धे॒ । अ॒ग्नये᳚ । दा॒त्रे । पु॒रो॒डाश᳚म् । अ॒ष्टाक॑पाल॒मित्य॒ष्टा - क॒पा॒ल॒म् । निरिति॑ । व॒पे॒त् । इन्द्रा॑य । प्र॒दा॒त्र इति॑ प्र - दा॒त्रे । पु॒रो॒डाश᳚म् । एका॑दशकपाल॒मित्येका॑दश - क॒पा॒ल॒म् । प॒शुका॑म॒ इति॑ प॒शु - का॒मः॒ । अ॒ग्निः । ए॒व । अ॒स्मै॒ । प॒शून् । प्र॒ज॒नय॒तीति॑ प्र - ज॒नय॑ति । वृ॒द्धान् । इन्द्रः॑ । प्रेति॑ । य॒च्छ॒ति॒ । दधि॑ । मधु॑ । घृ॒तम् । आपः॑ । धा॒नाः । भ॒व॒न्ति॒ । ए॒तत् । वै । प॒शू॒नाम् । रू॒पम् । रू॒पेण॑ । ए॒व । प॒शून् । अवेति॑ । रु॒न्धे॒ । प॒ञ्च॒गृ॒ही॒तमिति॑ पञ्च-गृ॒ही॒तम् । भ॒व॒ति॒ । पाङ्क्ताः᳚ । हि । प॒शवः॑ । ब॒हु॒रू॒पमिति॑ बहु - रू॒पम् । भ॒व॒ति॒ । ब॒हु॒रू॒पा इति॑ बहु - रू॒पाः । हि । प॒शवः॑ ।  13 ( 50) 

TS 2.3.2.9  
समृ॑द्ध्या॒ इति॒ सं - ऋ॒द्ध्यै॒ । प्रा॒जा॒प॒त्यमिति॑ प्राजा - प॒त्यम् । भ॒व॒ति॒ । प्रा॒जा॒प॒त्या इति॑ प्राजा - प॒त्याः । वै । प॒शवः॑ । प्र॒जाप॑ति॒रिति॑ प्र॒जा-प॒तिः॒ । ए॒व । अ॒स्मै॒ । प॒शून् । प्रेति॑ । ज॒न॒य॒ति॒ । आ॒त्मा । वै । पुरु॑षस्य । मधु॑ । यत् । मधु॑ । अ॒ग्नौ । जु॒होति॑ । आ॒त्मान᳚म् । ए॒व । तत् । यज॑मानः । अ॒ग्नौ । प्रेति॑ । द॒धा॒ति॒ । प॒ङ्क्त्यौ᳚ । या॒ज्या॒नु॒वा॒क्ये॑ इति॑ याज्या - अ॒नु॒वा॒क्ये᳚ । भ॒व॒तः॒ । पाङ्क्तः॑ । पुरु॑षः । पाङ्क्ताः᳚ । प॒शवः॑ । आ॒त्मान᳚म् । ए॒व । मृ॒त्योः । नि॒ष्क्रीयेति॑ निः-क्रीय॑ । प॒शून् । अवेति॑ । रु॒न्धे॒ ।  ।  14 ( 41) 

TS 2.3.3.1  
दे॒वाः । वै । स॒त्रम् । आ॒स॒त॒ । ऋद्धि॑परिमित॒मित्यृद्धि॑ - प॒रि॒मि॒त॒म् । यश॑स्कामा॒ इति॒ यशः॑ - का॒माः॒ । तेषा᳚म् । सोम᳚म् । राजा॑नम् । यशः॑ । आ॒र्च्छ॒त् । सः । गि॒रिम् । उदिति॑ । ऐ॒त् । तम् । अ॒ग्निः । अनु॑ । उदिति॑ । ऐ॒त् । तौ । अ॒ग्नीषोमा॒वित्य॒ग्नी- सोमौ᳚ । समिति॑ । अ॒भ॒व॒ता॒म् । तौ । इन्द्रः॑ । य॒ज्ञवि॑भ्रष्ट॒ इति॑ य॒ज्ञ - वि॒भ्र॒ष्टः॒ । अनु॑ । परेति॑ । ऐ॒त् । तौ । अ॒ब्र॒वी॒त् । या॒जय॑तम् । मा॒ । इति॑ । तस्मै᳚ । ए॒ताम् । इष्टि᳚म् । निरिति॑ । अ॒व॒प॒ता॒म् । आ॒ग्ने॒यम् । अ॒ष्टाक॑पाल॒मित्य॒ष्टा - क॒पा॒ल॒म् । ऐ॒न्द्रम् । एका॑दशकपाल॒मित्येका॑दश - क॒पा॒ल॒म् । सौ॒म्यम् । च॒रुम् । तया᳚ । ए॒व । अ॒स्मि॒न्न् । तेजः॑ ।  15 ( 50) 

TS 2.3.3.2  
इ॒न्द्रि॒यम् । ब्र॒ह्म॒व॒र्च॒समिति॑ ब्रह्म - व॒र्च॒सम् । अ॒ध॒त्ता॒म् । यः । य॒ज्ञवि॑भ्रष्ट॒ इति॑ य॒ज्ञ - वि॒भ्र॒ष्टः॒ । स्यात् । तस्मै᳚ । ए॒ताम् । इष्टि᳚म् । निरिति॑ । व॒पे॒त् । आ॒ग्ने॒यम् । अ॒ष्टाक॑पाल॒मित्य॒ष्टा - क॒पा॒ल॒म् । ऐ॒न्द्रम् । एका॑दशकपाल॒मित्येका॑दश - क॒पा॒ल॒म् । सौ॒म्यम् । च॒रुम् । यत् । आ॒ग्ने॒यः । भव॑ति । तेजः॑ । ए॒व । अ॒स्मि॒न्न् । तेन॑ । द॒धा॒ति॒ । यत् । ऐ॒न्द्रः । भव॑ति । इ॒न्द्रि॒यम् । ए॒व । अ॒स्मि॒न्न् । तेन॑ । द॒धा॒ति॒ । यत् । सौ॒म्यः । ब्र॒ह्म॒व॒र्च॒समिति॑ ब्रह्म-व॒र्च॒सम् । तेन॑ । आ॒ग्ने॒यस्य॑ । च॒ । सौ॒म्यस्य॑ । च॒ । ऐ॒न्द्रे । स॒माश्ले॑षये॒दिति॑ सं - आश्ले॑षयेत् । तेजः॑ । च॒ । ए॒व । अ॒स्मि॒न्न् । ब्र॒ह्म॒व॒र्च॒समिति॑ ब्रह्म - व॒र्च॒सम् । च॒ । स॒मीची॒ इति॑ ।  16 ( 50) 

TS 2.3.3.3  
द॒धा॒ति॒ । अ॒ग्नी॒षो॒मीय॒मित्य॑ग्नी - सो॒मीय᳚म् । एका॑दशकपाल॒मित्येका॑दश - क॒पा॒ल॒म् । निरिति॑ । व॒पे॒त् । यम् । कामः॑ । न । उ॒प॒नमे॒दित्यु॑प-नमे᳚त् । आ॒ग्ने॒यः । वै । ब्रा॒ह्म॒णः । सः । सोम᳚म् । पि॒ब॒ति॒ । स्वाम् । ए॒व । दे॒वता᳚म् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सा । ए॒व । ए॒न॒म् । कामे॑न । समिति॑ । अ॒र्द्ध॒य॒ति॒ । उपेति॑ । ए॒न॒म् । कामः॑ । न॒म॒ति॒ । अ॒ग्नी॒षो॒मीय॒मित्य॑ग्नी - सो॒मीय᳚म् । अ॒ष्टाक॑पाल॒मित्य॒ष्टा - क॒पा॒ल॒म् । निरिति॑ । व॒पे॒त् । ब्र॒ह्म॒व॒र्च॒सका॑म॒ इति॑ ब्रह्मवर्च॒स - का॒मः॒ । अ॒ग्नीषोमा॒वित्य॒ग्नी - सोमौ᳚ । ए॒व । स्वेन॑ । भा॒ग॒धेये॒नेति॑ भाग-धेये॑न । उपेति॑ । धा॒व॒ति॒ । तौ । ए॒व । अ॒स्मि॒न्न् । ब्र॒ह्म॒व॒र्च॒समिति॑ ब्रह्म - व॒र्च॒सम् । ध॒त्तः॒ । ब्र॒ह्म॒व॒र्च॒सीति॑ ब्रह्म - व॒र्च॒सी । ए॒व ।  17 ( 50) 

TS 2.3.3.4  
भ॒व॒ति॒ । यत् । अ॒ष्टाक॑पाल॒ इत्य॒ष्टा - क॒पा॒लः॒ । तेन॑ । आ॒ग्ने॒यः । यत् । श्या॒मा॒कः । तेन॑ । सौ॒म्यः । समृ॑द्ध्या॒ इति॒ सं - ऋ॒द्ध्यै॒ । सोमा॑य । वा॒जिने᳚ । श्या॒मा॒कम् । च॒रुम् । निरिति॑ । व॒पे॒त् । यः । क्लैब्या᳚त् । बि॒भी॒यात् । रेतः॑ । हि । वै । ए॒तस्मा᳚त् । वाजि॑नम् । अ॒प॒क्राम॒तीत्य॑प - क्राम॑ति । अथ॑ । ए॒षः । क्लैब्या᳚त् । बि॒भा॒य॒ । सोम᳚म् । ए॒व । वा॒जिन᳚म् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । अ॒स्मि॒न्न् । रेतः॑ । वाजि॑नम् । द॒धा॒ति॒ । न । क्ली॒बः । भ॒व॒ति॒ । ब्रा॒ह्म॒ण॒स्प॒त्यमिति॑ ब्राह्मणः - प॒त्यम् । एका॑दशकपाल॒मित्येका॑दश-क॒पा॒ल॒म् । निरिति॑ । व॒पे॒त् । ग्राम॑काम॒ इति॒ ग्राम॑ - का॒मः॒ ।  18 ( 50) 

TS 2.3.3.5  
ब्रह्म॑णः । पति᳚म् । ए॒व । स्वेन॑ । भा॒ग॒धेये॒नेति॑ भाग-धेये॑न । उपेति॑ । धा॒व॒ति॒ । सः । ए॒व । अ॒स्मै॒ । स॒जा॒तानिति॑ स - जा॒तान् । प्रेति॑ । य॒च्छ॒ति॒ । ग्रा॒मी । ए॒व । भ॒व॒ति॒ । ग॒णव॑ती॒ इति॑ ग॒ण - व॒ती॒ । या॒ज्या॒नु॒वा॒क्ये॑ इति॑ याज्या - अ॒नु॒वा॒क्ये᳚ । भ॒व॒तः॒ । स॒जा॒तैरिति॑ स - जा॒तैः । ए॒व । ए॒न॒म् । ग॒णव॑न्त॒मिति॑ ग॒ण - व॒न्त॒म् । क॒रो॒ति॒ । ए॒ताम् । ए॒व । निरिति॑ । व॒पे॒त् । यः । का॒मये॑त । ब्रह्मन्न्॑ । विश᳚म् । वीति॑ । ना॒श॒ये॒य॒म् । इति॑ । मा॒रु॒ती इति॑ । या॒ज्या॒नु॒वा॒क्ये॑ इति॑ याज्या - अ॒नु॒वा॒क्ये᳚ । कु॒र्या॒त् । ब्रह्मन्न्॑ । ए॒व । विश᳚म् । वीति॑ । ना॒श॒य॒ति॒ ।  ।  

TS 2.3.4.1  
अ॒र्य॒म्णे । च॒रुम् । निरिति॑ । व॒पे॒त् । सु॒व॒र्गका॑म॒ इति॑ सुव॒र्ग-का॒मः॒ । अ॒सौ । वै । आ॒दि॒त्यः । अ॒र्य॒मा । अ॒र्य॒मण᳚म् । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । ए॒न॒म् । सु॒व॒र्गमिति॑ सुवः - गम् । लो॒कम् । ग॒म॒य॒ति॒ । अ॒र्य॒म्णे । च॒रुम् । निरिति॑ । व॒पे॒त् । यः । का॒मये॑त । दान॑कामा॒ इति॒ दान॑-का॒माः॒ । मे॒ । प्र॒जा इति॑ प्र-जाः । स्युः॒ । इति॑ । अ॒सौ । वै । आ॒दि॒त्यः । अ॒र्य॒मा । यः । खलु॑ । वै । ददा॑ति । सः । अ॒र्य॒मा । अ॒र्य॒मण᳚म् । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व ।  20 ( 50) 

TS 2.3.4.2  
अ॒स्मै॒ । दान॑कामा॒ इति॒ दान॑ - का॒माः॒ । प्र॒जा इति॑ प्र - जाः । क॒रो॒ति॒ । दान॑कामा॒ इति॒ दान॑ - का॒माः॒ । अ॒स्मै॒ । प्र॒जा इति॑ प्र - जाः । भ॒व॒न्ति॒ । अ॒र्य॒म्णे । च॒रुम् । निरिति॑ । व॒पे॒त् । यः । का॒मये॑त । स्व॒स्ति । ज॒नता᳚म् । इ॒या॒म् । इति॑ । अ॒सौ । वै । आ॒दि॒त्यः । अ॒र्य॒मा । अ॒र्य॒मण᳚म् । ए॒व । स्वेन॑ । भा॒ग॒धेये॒नेति॑ भाग-धेये॑न । उपेति॑ । धा॒व॒ति॒ । सः । ए॒व । ए॒न॒म् । तत् । ग॒म॒य॒ति॒ । यत्र॑ । जिग॑मिषति । इन्द्रः॑ । वै । दे॒वाना᳚म् । आ॒नु॒जा॒व॒र इत्या॑नु - जा॒व॒रः । आ॒सी॒त् । सः । प्र॒जाप॑ति॒मिति॑ प्र॒जा - प॒ति॒म् । उपेति॑ । अ॒धा॒व॒त् । तस्मै᳚ । ए॒तम् । ऐ॒न्द्रम् । आ॒नु॒षू॒कमित्या॑नु - सू॒कम् । एका॑दशकपाल॒मित्येका॑दश-क॒पा॒ल॒म् । निरिति॑ ।  21 ( 50) 

TS 2.3.4.3  
अ॒व॒प॒त् । तेन॑ । ए॒व । ए॒न॒म् । अग्र᳚म् । दे॒वता॑नाम् । परीति॑ । अ॒न॒य॒त् । बु॒द्ध्नव॑ती॒ इति॑ बु॒द्ध्न - व॒ती॒ । अग्र॑वती॒ इत्यग्र॑ - व॒ती॒ । या॒ज्या॒नु॒वा॒क्ये॑ इति॑ याज्या-अ॒नु॒वा॒क्ये᳚ । अ॒क॒रो॒त् । बु॒द्ध्नात् । ए॒व । ए॒न॒म् । अग्र᳚म् । परीति॑ । अ॒न॒य॒त् । यः । रा॒ज॒न्यः॑ । आ॒नु॒जा॒व॒र इत्या॑नु - जा॒व॒रः । स्यात् । तस्मै᳚ । ए॒तम् । ऐ॒न्द्रम् । आ॒नु॒षू॒कमित्या॑नु - सू॒कम् । एका॑दशकपाल॒मित्येका॑दश-क॒पा॒ल॒म् । निरिति॑ । व॒पे॒त् । इन्द्र᳚म् । ए॒व । स्वेन॑ । भा॒ग॒धेये॒नेति॑ भाग-धेये॑न । उपेति॑ । धा॒व॒ति॒ । सः । ए॒व । ए॒न॒म् । अग्र᳚म् । स॒मा॒नाना᳚म् । परीति॑ । न॒य॒ति॒ । बु॒द्ध्नव॑ती॒ इति॑ बु॒द्ध्न - व॒ती॒ । अग्र॑वती॒ इत्यग्र॑ - व॒ती॒ । या॒ज्या॒नु॒वा॒क्ये॑ इति॑ याज्या - अ॒नु॒वा॒क्ये᳚ । भ॒व॒तः॒ । बु॒द्ध्नात् । ए॒व । ए॒न॒म् । अग्र᳚म् ।  22 ( 50) 

TS 2.3.4.4  
परीति॑ । न॒य॒ति॒ । आ॒नु॒षू॒क इत्या॑नु - सू॒कः । भ॒व॒ति॒ । ए॒षा । हि । ए॒तस्य॑ । दे॒वता᳚ । यः । आ॒नु॒जा॒व॒र इत्या॑नु - जा॒व॒रः । समृ॑द्ध्या॒ इति॒ सं- ऋ॒द्ध्यै॒ । यः । ब्रा॒ह्म॒णः । आ॒नु॒जा॒व॒र इत्या॑नु - जा॒व॒रः । स्यात् । तस्मै᳚ । ए॒तम् । बा॒र्.॒ह॒स्प॒त्यम् । आ॒नु॒षू॒कमित्या॑नु-सू॒कम् । च॒रुम् । निरिति॑ । व॒पे॒त् । बृह॒स्पति᳚म् । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । ए॒न॒म् । अग्र᳚म् । स॒मा॒नाना᳚म् । परीति॑ । न॒य॒ति॒ । बु॒द्ध्नव॑ती॒ इति॑ बु॒द्ध्न-व॒ती॒ । अग्र॑वती॒ इत्यग्र॑ - व॒ती॒ । या॒ज्या॒नु॒वा॒क्ये॑ इति॑ याज्या - अ॒नु॒वा॒क्ये᳚ । भ॒व॒तः॒ । बु॒द्ध्नात् । ए॒व । ए॒न॒म् । अग्र᳚म् । परीति॑ । न॒य॒ति॒ । आ॒नु॒षू॒क इत्या॑नु - सू॒कः । भ॒व॒ति॒ । ए॒षा । हि । ए॒तस्य॑ ( ) । दे॒वता᳚ । यः । आ॒नु॒जा॒व॒र इत्या॑नु - जा॒व॒रः । समृ॑द्ध्या॒ इति॒ सं - ऋ॒द्ध्यै॒ ।  ।  23 ( 54) 

TS 2.3.5.1  
प्र॒जाप॑ते॒रिति॑ प्र॒जा - प॒तेः॒ । त्रय॑स्त्रिꣳश॒दिति॒ त्रयः॑ - त्रिꣳ॒॒श॒त् । दु॒हि॒तरः॑ । आ॒स॒न्न् । ताः । सोमा॑य । राज्ञे᳚ । अ॒द॒दा॒त् । तासा᳚म् । रो॒हि॒णीम् । उपेति॑ । ऐ॒त् । ताः । ईर्ष्य॑न्तीः । पुनः॑ । अ॒ग॒च्छ॒न्न् । ताः । अन्विति॑ । ऐ॒त् । ताः । पुनः॑ । अ॒या॒च॒त॒ । ताः । अ॒स्मै॒ । न । पुनः॑ । अ॒द॒दा॒त् । सः । अ॒ब्र॒वी॒त् । ऋ॒तम् । अ॒मी॒ष्व॒ । यथा᳚ । स॒मा॒व॒च्छ इति॑ समावत् - शः । उ॒पै॒ष्यामीत्यु॑प - ए॒ष्यामि॑ । अथ॑ । ते॒ । पुनः॑ । दा॒स्या॒मि॒ । इति॑ । सः । ऋ॒तम् । आ॒मी॒त् । ताः । अ॒स्मै॒ । पुनः॑ । अ॒द॒दा॒त् । तासा᳚म् । रो॒हि॒णीम् । ए॒व । उपेति॑ ।  24 ( 50) 

TS 2.3.5.2  
ऐ॒त् । तम् । यक्ष्मः॑ । आ॒र्च्छ॒त् । राजा॑नम् । यक्ष्मः॑ । आ॒र॒त् । इति॑ । तत् । रा॒ज॒य॒क्ष्मस्येति॑ राज-य॒क्ष्मस्य॑ । जन्म॑ । यत् । पापी॑यान् । अभ॑वत् । तत् । पा॒प॒य॒क्ष्मस्येति॑ पाप - य॒क्ष्मस्य॑ । यत् । जा॒याभ्यः॑ । अवि॑न्दत् । तत् । जा॒येन्य॑स्य । यः । ए॒वम् । ए॒तेषा᳚म् । यक्ष्मा॑णाम् । जन्म॑ । वेद॑ । न । ए॒न॒म् । ए॒ते । यक्ष्माः᳚ । वि॒न्द॒न्ति॒ । सः । ए॒ताः । ए॒व । न॒म॒स्यन्न् । उपेति॑ । अ॒धा॒व॒त् । ताः । अ॒ब्रु॒व॒न्न् । वर᳚म् । वृ॒णा॒म॒है॒ । स॒मा॒व॒च्छ इति॑ समावत् - शः । ए॒व । नः॒ । उपेति॑ । अ॒यः॒ । इति॑ । तस्मै᳚ । ए॒तम् ।  25 ( 50) 

TS 2.3.5.3  
आ॒दि॒त्यम् । च॒रुम् । निरिति॑ । अ॒व॒प॒न्न् । तेन॑ । ए॒व । ए॒न॒म् । पा॒पात् । स्रामा᳚त् । अ॒मु॒ञ्च॒न्न् । यः । पा॒प॒य॒क्ष्मगृ॑हीत॒ इति॑ पापय॒क्ष्म - गृ॒ही॒तः॒ । स्यात् । तस्मै᳚ । ए॒तम् । आ॒दि॒त्यम् । च॒रुम् । निरिति॑ । व॒पे॒त् । आ॒दि॒त्यान् । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । ते । ए॒व । ए॒न॒म् । पा॒पात् । स्रामा᳚त् । मु॒ञ्च॒न्ति॒ । अ॒मा॒वा॒स्या॑या॒मित्य॑मा - वा॒स्या॑याम् । निरिति॑ । व॒पे॒त् । अ॒मुम् । ए॒व । ए॒न॒म् । आ॒प्याय॑मान॒मित्या᳚ - प्याय॑मानम् । अनु॑ । एति॑ । प्या॒य॒य॒ति॒ । नवो॑नव॒ इति॒ नवः॑ - न॒वः॒ । भ॒व॒ति॒ । जाय॑मानः । इति॑ । पु॒रो॒नु॒वा॒क्येति॑ पुरः - अ॒नु॒वा॒क्या᳚ । भ॒व॒ति॒ । आयुः॑ । ए॒व । अ॒स्मि॒न्न् ( ) । तया᳚ । द॒धा॒ति॒ । यम् । आ॒दि॒त्याः । अꣳ॒॒शुम् । आ॒प्या॒यय॒न्तीत्या᳚ - प्या॒यय॑न्ति । इति॑ । या॒ज्या᳚ । एति॑ । ए॒व । ए॒न॒म् । ए॒तया᳚ । प्या॒य॒य॒ति॒ ।  ।  26 ( 63) 

TS 2.3.6.1  
प्र॒जाप॑ति॒रिति॑ प्र॒जा - प॒तिः॒ । दे॒वेभ्यः॑ । अ॒न्नाद्य॒मित्य॑न्न - अद्य᳚म् । व्यादि॑श॒दिति॑ वि - आदि॑शत् । सः । अ॒ब्र॒वी॒त् । यत् । इ॒मान् । लो॒कान् । अ॒भीति॑ । अ॒ति॒रिच्या॑ता॒ इत्य॑ति - रिच्या॑तै । तत् । मम॑ । अ॒स॒त् । इति॑ । तत् । इ॒मान् । लो॒कान् । अ॒भि । अतीति॑ । अ॒रि॒च्य॒त॒ । इन्द्र᳚म् । राजा॑नम् । इन्द्र᳚म् । अ॒धि॒रा॒जमित्य॑धि-रा॒जम् । इन्द्र᳚म् । स्व॒राजा॑न॒मिति॑ स्व - राजा॑नम् । ततः॑ । वै । सः । इ॒मान् । लो॒कान् । त्रे॒धा । अ॒दु॒ह॒त् । तत् । त्रि॒धातो॒रिति॑ त्रि - धातोः᳚ । त्रि॒धा॒तु॒त्वमिति॑ त्रिधातु - त्वम् । यम् । का॒मये॑त । अ॒न्ना॒द इत्य॑न्न - अ॒दः । स्या॒त् । इति॑ । तस्मै᳚ । ए॒तम् । त्रि॒धातु॒मिति॑ त्रि - धातु᳚म् । निरिति॑ । व॒पे॒त् । इन्द्रा॑य । राज्ञे᳚ । पु॒रो॒डाश᳚म् ।  27 ( 50) 

TS 2.3.6.2  
एका॑दशकपाल॒मित्येका॑दश - क॒पा॒ल॒म् । इन्द्रा॑य । अ॒धि॒रा॒जायेत्य॑धि - रा॒जाय॑ । इन्द्रा॑य । स्व॒राज्ञ॒ इति॑ स्व - राज्ञे᳚ । अ॒यम् । वै । इन्द्रः॑ । राजा᳚ । अ॒यम् । इन्द्रः॑ । अ॒धि॒रा॒ज इत्य॑धि - रा॒जः । अ॒सौ । इन्द्रः॑ । स्व॒राडिति॑ स्व - राट् । इ॒मान् । ए॒व । लो॒कान् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । ते । ए॒व । अ॒स्मै॒ । अन्न᳚म् । प्रेति॑ । य॒च्छ॒न्ति॒ । अ॒न्ना॒द इत्य॑न्न - अ॒दः । ए॒व । भ॒व॒ति॒ । यथा᳚ । व॒थ्सेन॑ । प्रत्ता᳚म् । गाम् । दु॒हे । ए॒वम् । ए॒व । इ॒मान् । लो॒कान् । प्रत्तान्॑ । काम᳚म् । अ॒न्नाद्य॒मित्य॑न्न - अद्य᳚म् । दु॒हे॒ । उ॒त्ता॒नेष्वित्यु॑त्-ता॒नेषु॑ । क॒पाले॑षु । अधीति॑ । श्र॒य॒ति॒ । अया॑तयामत्वा॒येत्यया॑तयाम - त्वा॒य॒ । त्रयः॑ ( ) । पु॒रो॒डाशाः᳚ । भ॒व॒न्ति॒ । त्रयः॑ । इ॒मे । लो॒काः । ए॒षाम् । लो॒काना᳚म् । आप्त्यै᳚ । उत्त॑र‌उत्तर॒ इत्युत्त॑रः - उ॒त्त॒रः॒ । ज्यायान्॑ । भ॒व॒ति॒ । ए॒वम् । इ॒व॒ । हि । इ॒मे । लो॒काः । समृ॑द्ध्या॒ इति॒ सं-ऋ॒द्ध्यै॒ । सर्वे॑षाम् । अ॒भि॒ग॒मय॒न्नित्य॑भि - ग॒मयन्न्॑ । अवेति॑ । द्य॒ति॒ । अछं॑बट्कार॒मित्यछं॑बट् - का॒र॒म् । व्य॒त्यास॒मिति॑ वि - अ॒त्यास᳚म् । अन्विति॑ । आ॒ह॒ । अनि॑र्दाहा॒येत्यनिः॑ - दा॒हा॒य॒ ।  ।  28 ( 76) 

TS 2.3.7.1  
दे॒वा॒सु॒रा इति॑ देव - अ॒सु॒राः । संॅय॑त्ता॒ इति॒ सं-य॒त्ताः॒ । आ॒स॒न्न् । तान् । दे॒वान् । असु॑राः । अ॒ज॒य॒न्न् । ते । दे॒वाः । प॒रा॒जि॒ग्या॒ना इति॑ परा - जि॒ग्या॒नाः । असु॑राणाम् । वैश्य᳚म् । उपेति॑ । आ॒य॒न्न् । तेभ्यः॑ । इ॒न्द्रि॒यम् । वी॒र्य᳚म् । अपेति॑ । अ॒क्रा॒म॒त् । तत् । इन्द्रः॑ । अ॒चा॒य॒त् । तत् । अनु॑ । अपेति॑ । अ॒क्रा॒म॒त् । तत् । अ॒व॒रुध॒मित्य॑व - रुध᳚म् । न । अ॒श॒क्नो॒त् । तत् । अ॒स्मा॒त् । अ॒भ्य॒र्द्ध इत्य॑भि - अ॒र्द्धः । अ॒च॒र॒त् । सः । प्र॒जाप॑ति॒मिति॑ प्र॒जा - प॒ति॒म् । उपेति॑ । अ॒धा॒व॒त् । तम् । ए॒तया᳚ । सर्व॑पृष्ठ॒येति॒ सर्व॑ - पृ॒ष्ठ॒या॒ । अ॒या॒ज॒य॒त् । तया᳚ । ए॒व । अ॒स्मि॒न्न् । इ॒न्द्रि॒यम् । वी॒र्य᳚म् । अ॒द॒धा॒त् । यः । इ॒न्द्रि॒यका॑म॒ इती᳚न्द्रि॒य - का॒मः॒ ।  29 ( 50) 

TS 2.3.7.2  
वी॒र्य॑काम॒ इति॑ वी॒र्य॑ - का॒मः॒ । स्यात् । तम् । ए॒तया᳚ । सर्व॑पृष्ठ॒येति॒ सर्व॑-पृ॒ष्ठ॒या॒ । या॒ज॒ये॒त् । ए॒ताः । ए॒व । दे॒वताः᳚ । स्वेन॑ । भा॒ग॒धेये॒नेति॑ भाग-धेये॑न । उपेति॑ । धा॒व॒ति॒ । ताः । ए॒व । अ॒स्मि॒न्न् । इ॒न्द्रि॒यम् । वी॒र्य᳚म् । द॒ध॒ति॒ । यत् । इन्द्रा॑य । राथ॑न्तरा॒येति॒ राथ᳚म् - त॒रा॒य॒ । नि॒र्वप॒तीति॑ निः - वप॑ति । यत् । ए॒व । अ॒ग्नेः । तेजः॑ । तत् । ए॒व । अवेति॑ । रु॒न्धे॒ । यत् । इन्द्रा॑य । बार्.ह॑ताय । यत् । ए॒व । इन्द्र॑स्य । तेजः॑ । तत् । ए॒व । अवेति॑ । रु॒न्धे॒ । यत् । इन्द्रा॑य । वै॒रू॒पाय॑ । यत् । ए॒व । स॒वि॒तुः । तेजः॑ । तत् ।  30 ( 50) 

TS 2.3.7.3  
ए॒व । अवेति॑ । रु॒न्धे॒ । यत् । इन्द्रा॑य । वै॒रा॒जाय॑ । यत् । ए॒व । धा॒तुः । तेजः॑ । तत् । ए॒व । अवेति॑ । रु॒न्धे॒ । यत् । इन्द्रा॑य । शा॒क्व॒राय॑ । यत् । ए॒व । म॒रुता᳚म् । तेजः॑ । तत् । ए॒व । अवेति॑ । रु॒न्धे॒ । यत् । इन्द्रा॑य । रै॒व॒ताय॑ । यत् । ए॒व । बृह॒स्पतेः᳚ । तेजः॑ । तत् । ए॒व । अवेति॑ । रु॒न्धे॒ । ए॒ताव॑न्ति । वै । तेजाꣳ॑सि । तानि॑ । ए॒व । अवेति॑ । रु॒न्धे॒ । उ॒त्ता॒नेष्वित्यु॑त् - ता॒नेषु॑ । क॒पाले॑षु । अधीति॑ । श्र॒य॒ति॒ । अया॑तयामत्वा॒येत्यया॑तयाम - त्वा॒य॒ । द्वाद॑शकपाल॒ इति॒ द्वाद॑श - क॒पा॒लः॒ । पु॒रो॒डाशः॑ ।  31 ( 50) 

TS 2.3.7.4  
भ॒व॒ति॒ । वै॒श्व॒दे॒व॒त्वायेति॑ वैश्वदेव - त्वाय॑ । स॒म॒न्तमिति॑ सं - अ॒न्तम् । प॒र्यव॑द्य॒तीति॑ परि - अव॑द्यति । स॒म॒न्तमिति॑ सं - अ॒न्तम् । ए॒व । इ॒न्द्रि॒यम् । वी॒र्य᳚म् । यज॑माने । द॒धा॒ति॒ । व्य॒त्यास॒मिति॑ वि - अ॒त्यास᳚म् । अन्विति॑ । आ॒ह॒ । अनि॑र्दाहा॒येत्यनिः॑ - दा॒हा॒य॒ । अश्वः॑ । ऋ॒ष॒भः । वृ॒ष्णिः । ब॒स्तः । सा । दक्षि॑णा । वृ॒ष॒त्वायेति॑ वृष - त्वाय॑ । ए॒तया᳚ । ए॒व । य॒जे॒त॒ । अ॒भि॒श॒स्यमा॑न॒ इत्य॑भि - श॒स्यमा॑नः । ए॒ताः । च॒ । इत् । वै । अ॒स्य॒ । दे॒वताः᳚ । अन्न᳚म् । अ॒दन्ति॑ । अ॒दन्ति॑ । उ॒ । ए॒व । अ॒स्य॒ । म॒नु॒ष्याः᳚ ।  ।  32 ( 38) 

TS 2.3.8.1  
रज॑नः । वै । कौ॒णे॒यः । क्र॒तु॒जित॒मिति॑ क्रतु - जित᳚म् । जान॑किम् । च॒क्षु॒र्वन्य॒मिति॑ चक्षुः - वन्य᳚म् । अ॒या॒त् । तस्मै᳚ । ए॒ताम् । इष्टि᳚म् । निरिति॑ । अ॒व॒प॒त् । अ॒ग्नये᳚ । भ्राज॑स्वते । पु॒रो॒डाश᳚म् । अ॒ष्टाक॑पाल॒मित्य॒ष्टा - क॒पा॒ल॒म् । सौ॒र्यम् । च॒रुम् । अ॒ग्नये᳚ । भ्राज॑स्वते । पु॒रो॒डाश᳚म् । अ॒ष्टाक॑पाल॒मित्य॒ष्टा - क॒पा॒ल॒म् । तया᳚ । ए॒व । अ॒स्मि॒न्न् । चक्षुः॑ । अ॒द॒धा॒त् । यः । चक्षु॑ष्काम॒ इति॒ चक्षुः॑ - का॒मः॒ । स्यात् । तस्मै᳚ । ए॒ताम् । इष्टि᳚म् । निरिति॑ । व॒पे॒त् । अ॒ग्नये᳚ । भ्राज॑स्वते । पु॒रो॒डाश᳚म् । अ॒ष्टाक॑पाल॒मित्य॒ष्टा - क॒पा॒ल॒म् । सौ॒र्यम् । च॒रुम् । अ॒ग्नये᳚ । भ्राज॑स्वते । पु॒रो॒डाश᳚म् । अ॒ष्टाक॑पाल॒मित्य॒ष्टा - क॒पा॒ल॒म् । अ॒ग्नेः । वै । चक्षु॑षा । म॒नु॒ष्याः᳚ । वीति॑ ।  33 ( 50) 

TS 2.3.8.2  
प॒श्य॒न्ति॒ । सूर्य॑स्य । दे॒वाः । अ॒ग्निम् । च॒ । ए॒व । सूर्य᳚म् । च॒ । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । तौ । ए॒व । अ॒स्मि॒न्न् । चक्षुः॑ । ध॒त्तः॒ । चक्षु॑ष्मान् । ए॒व । भ॒व॒ति॒ । यत् । आ॒ग्ने॒यौ । भव॑तः । चक्षु॑षी॒ इति॑ । ए॒व । अ॒स्मि॒न्न् । तत् । प्रतीति॑ । द॒धा॒ति॒ । यत् । सौ॒र्यः । नासि॑काम् । तेन॑ । अ॒भितः॑ । सौ॒र्यम् । आ॒ग्ने॒यौ । भ॒व॒तः॒ । तस्मा᳚त् । अ॒भितः॑ । नासि॑काम् । चक्षु॑षी॒ इति॑ । तस्मा᳚त् । नासि॑कया । चक्षु॑षी॒ इति॑ । विधृ॑ते॒ इति॒ वि - धृ॒ते॒ । स॒मा॒नी इति॑ । या॒ज्या॒नु॒वा॒क्ये॑ इति॑ याज्या - अ॒नु॒वा॒क्ये᳚ । भ॒व॒तः॒ । स॒मा॒नम् । हि ( ) । चक्षुः॑ । समृ॑द्ध्या॒ इति॒ सं-ऋ॒द्ध्यै॒ । उदिति॑ । उ॒ । त्यम् । जा॒तवे॑दस॒मिति॑ जा॒त - वे॒द॒स॒म् । स॒प्त । त्वा॒ । ह॒रितः॑ । रथे᳚ । चि॒त्रम् । दे॒वाना᳚म् । उदिति॑ । अ॒गा॒त् । अनी॑कम् । इति॑ । पिण्डान्॑ । प्रेति॑ । य॒च्छ॒ति॒ । चक्षुः॑ । ए॒व । अ॒स्मै॒ । प्रेति॑ । य॒च्छ॒ति॒ । यत् । ए॒व । तस्य॑ । तत् ।  ।  34 ( 78) 

TS 2.3.9.1  
ध्रु॒वः । अ॒सि॒ । ध्रु॒वः । अ॒हम् । स॒जा॒तेष्विति॑ स - जा॒तेषु॑ । भू॒या॒स॒म् । धीरः॑ । चेत्ता᳚ । व॒सु॒विदिति॑ वसु - वित् । ध्रु॒वः । अ॒सि॒ । ध्रु॒वः । अ॒हम् । स॒जा॒तेष्विति॑ स - जा॒तेषु॑ । भू॒या॒स॒म् । उ॒ग्रः । चेत्ता᳚ । व॒सु॒विदिति॑ वसु - वित् । ध्रु॒वः । अ॒सि॒ । ध्रु॒वः । अ॒हम् । स॒जा॒तेष्विति॑ स - जा॒तेषु॑ । भू॒या॒स॒म् । अ॒भि॒भूरित्य॑भि - भूः । चेत्ता᳚ । व॒सु॒विदिति॑ वसु - वित् । आम॑न॒मित्या - म॒न॒म् । अ॒सि॒ । आम॑न॒स्येत्या - म॒न॒स्य॒ । दे॒वाः॒ । ये । स॒जा॒ता इति॑ स - जा॒ताः । कु॒मा॒राः । सम॑नस॒ इति॒ स - म॒न॒सः॒ । तान् । अ॒हम् । का॒म॒ये॒ । हृ॒दा । ते । माम् । का॒म॒य॒न्ता॒म् । हृ॒दा । तान् । मे॒ । आम॑नस॒ इत्या - म॒न॒सः॒ । कृ॒धि॒ । स्वाहा᳚ । आम॑न॒मित्या - म॒न॒म् । अ॒सि॒ ।  35 ( 50) 

TS 2.3.9.2  
आम॑न॒स्येत्या - म॒न॒स्य॒ । दे॒वाः॒ । याः । स्त्रियः॑ । सम॑नस॒ इति॒ स - म॒न॒सः॒ । ताः । अ॒हम् । का॒म॒ये॒ । हृ॒दा । ताः । माम् । का॒म॒य॒न्ता॒म् । हृ॒दा । ताः । मे॒ । आम॑नस॒ इत्या - म॒न॒सः॒ । कृ॒धि॒ । स्वाहा᳚ । वै॒श्व॒दे॒वीमिति॑ वैश्व - दे॒वीम् । सां॒ग्र॒ह॒णीमिति॑ सां - ग्र॒ह॒णीम् । निरिति॑ । व॒पे॒त् । ग्राम॑काम॒ इति॒ ग्राम॑ - का॒मः॒ । वै॒श्व॒दे॒वा इति॑ वैश्व - दे॒वाः । वै । स॒जा॒ता इति॑ स - जा॒ताः । विश्वान्॑ । ए॒व । दे॒वान् । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । ते । ए॒व । अ॒स्मै॒ । स॒जा॒तानिति॑ स-जा॒तान् । प्रेति॑ । य॒च्छ॒न्ति॒ । ग्रा॒मी । ए॒व । भ॒व॒ति॒ । सां॒ग्र॒ह॒णीति॑ सां - ग्र॒ह॒णी । भ॒व॒ति॒ । म॒नो॒ग्रह॑ण॒मिति॑ मनः - ग्रह॑णम् । वै । सं॒ग्रह॑ण॒मिति॑ सं - ग्रह॑णम् । मनः॑ । ए॒व । स॒जा॒ताना॒मिति॑ स - जा॒ताना᳚म् ।  36 ( 50) 

TS 2.3.9.3  
गृ॒ह्णा॒ति॒ । ध्रु॒वः । अ॒सि॒ । ध्रु॒वः । अ॒हम् । स॒जा॒तेष्विति॑ स-जा॒तेषु॑ । भू॒या॒स॒म् । इति॑ । प॒रि॒धीनिति॑ परि - धीन् । परीति॑ । द॒धा॒ति॒ । आ॒शिष॒मित्या᳚ - शिष᳚म् । ए॒व । ए॒ताम् । एति॑ । शा॒स्ते॒ । अथो॒ इति॑ । ए॒तत् । ए॒व । सर्व᳚म् । स॒जा॒तेष्विति॑ स-जा॒तेषु॑ । अधीति॑ । भ॒व॒ति॒ । यस्य॑ । ए॒वम् । वि॒दुषः॑ । ए॒ते । प॒रि॒धय॒ इति॑ परि - धयः॑ । प॒रि॒धी॒यन्त॒ इति॑ परि - धी॒यन्ते᳚ । आम॑न॒मित्या - म॒न॒म् । अ॒सि॒ । आम॑न॒स्येत्या - म॒न॒स्य॒ । दे॒वाः॒ । इति॑ । ति॒स्रः । आहु॑ती॒रित्या - हु॒तीः॒ । जु॒हो॒ति॒ । ए॒ताव॑न्तः । वै । स॒जा॒ता इति॑ स-जा॒ताः । ये । म॒हान्तः॑ । ये । क्षु॒ल्ल॒काः । याः । स्त्रियः॑ । तान् । ए॒व । अवेति॑ । रु॒न्धे॒ ( ) । ते । ए॒न॒म् । अव॑रुद्धा॒ इत्यव॑ - रु॒द्धाः॒ । उपेति॑ । ति॒ष्ठ॒न्ते॒ ।  ।  37 ( 55) 

TS 2.3.10.1  
यत् । नव᳚म् । ऐत् । तत् । नव॑नीत॒मिति॒ नव॑ - नी॒त॒म् । अ॒भ॒व॒त् । यत् । अस॑र्पत् । तत् । स॒र्पिः । अ॒भ॒व॒त् । यत् । अद्ध्रि॑यत । तत् । घृ॒तम् । अ॒भ॒व॒त् । अ॒श्विनोः᳚ । प्रा॒ण इति॑ प्र-अ॒नः । अ॒सि॒ । तस्य॑ । ते॒ । द॒त्ता॒म् । ययोः᳚ । प्रा॒ण इति॑ प्र - अ॒नः । असि॑ । स्वाहा᳚ । इन्द्र॑स्य । प्रा॒ण इति॑ प्र-अ॒नः । अ॒सि॒ । तस्य॑ । ते॒ । द॒दा॒तु॒ । यस्य॑ । प्रा॒ण इति॑ प्र - अ॒नः । असि॑ । स्वाहा᳚ । मि॒त्रावरु॑णयो॒रिति॑ मि॒त्रा - वरु॑णयोः । प्रा॒ण इति॑ प्र - अ॒नः । अ॒सि॒ । तस्य॑ । ते॒ । द॒त्ता॒म् । ययोः᳚ । प्रा॒ण इति॑ प्र - अ॒नः । असि॑ । स्वाहा᳚ । विश्वे॑षाम् । दे॒वाना᳚म् । प्रा॒ण इति॑ प्र - अ॒नः । अ॒सि॒ ।  38 ( 50) 

TS 2.3.10.2  
तस्य॑ । ते॒ । द॒द॒तु॒ । येषा᳚म् । प्रा॒ण इति॑ प्र-अ॒नः । असि॑ । स्वाहा᳚ । घृ॒तस्य॑ । धारा᳚म् । अ॒मृत॑स्य । पन्था᳚म् । इन्द्रे॑ण । द॒त्ताम् । प्रय॑ता॒मिति॒ प्र - य॒ता॒म् । म॒रुद्भि॒रिति॑ म॒रुत् - भिः॒ ।  । तत् । त्वा॒ । विष्णुः॑ । परीति॑ । अ॒प॒श्य॒त् । तत् । त्वा॒ । इडा᳚ । गवि॑ । ऐर॑यत् ।  । पा॒व॒मा॒नेन॑ । त्वा॒ । स्तोमे॑न । गा॒य॒त्रस्य॑ । व॒र्त॒न्या । उ॒पाꣳ॒॒शोरित्यु॑प-अꣳ॒॒शोः । वी॒र्ये॑ण । दे॒वः । त्वा॒ । स॒वि॒ता । उदिति॑ । सृ॒ज॒तु॒ । जी॒वात॑वे । जी॒व॒न॒स्यायै᳚ । बृ॒ह॒द्र॒थ॒न्त॒रयो॒रिति॑ बृहत् - र॒थ॒न्त॒रयोः᳚ । त्वा॒ । स्तोमे॑न । त्रि॒ष्टुभः॑ । व॒र्त॒न्या । शु॒क्रस्य॑ । वी॒र्ये॑ण । दे॒वः । त्वा॒ । स॒वि॒ता । उदिति॑ ।  39 ( 50) 

TS 2.3.10.3  
सृ॒ज॒तु॒ । जी॒वात॑वे । जी॒व॒न॒स्यायै᳚ । अ॒ग्नेः । त्वा॒ । मात्र॑या । जग॑त्यै । व॒र्त॒न्या । आ॒ग्र॒य॒णस्य॑ । वी॒र्ये॑ण । दे॒वः । त्वा॒ । स॒वि॒ता । उदिति॑ । सृ॒ज॒तु॒ । जी॒वात॑वे । जी॒व॒न॒स्यायै᳚ । इ॒मम् । अ॒ग्ने॒ । आयु॑षे । वर्च॑से । कृ॒धि॒ । प्रि॒यम् । रेतः॑ । व॒रु॒ण॒ । सो॒म॒ । रा॒ज॒न्न् ।  । मा॒ता । इ॒व॒ । अ॒स्मै॒ । अ॒दि॒ते॒ । शर्म॑ । य॒च्छ॒ । विश्वे᳚ । दे॒वाः॒ । जर॑दष्टि॒रिति॒ जर॑त् - अ॒ष्टिः॒ । यथा᳚ । अस॑त् ।  । अ॒ग्निः । आयु॑ष्मान् । सः । वन॒स्पति॑भि॒रिति॒ वन॒स्पति॑-भिः॒ । आयु॑ष्मान् । तेन॑ । त्वा॒ । आयु॑षा । आयु॑ष्मन्तम् । क॒रो॒मि॒ । सोमः॑ । आयु॑ष्मान् ( ) । सः । ओष॑धीभि॒रित्योष॑धि - भिः॒ । य॒ज्ञः । आयु॑ष्मान् । सः । दक्षि॑णाभिः । ब्रह्म॑ । आयु॑ष्मत् । तत् । ब्रा॒ह्म॒णैः । आयु॑ष्मत् । दे॒वाः । आयु॑ष्मन्तः । ते । अ॒मृते॑न । पि॒तरः॑ । आयु॑ष्मन्तः । ते । स्व॒धयेति॑ स्व - धया᳚ । आयु॑ष्मन्तः । तेन॑ । त्वा॒ । आयु॑षा । आयु॑ष्मन्तम् । क॒रो॒मि॒ ।  ।  40 ( 75) 

TS 2.3.11.1  
अ॒ग्निम् । वै । ए॒तस्य॑ । शरी॑रम् । ग॒च्छ॒ति॒ । सोम᳚म् । रसः॑ । वरु॑णः । ए॒न॒म् । व॒रु॒ण॒पा॒शेनेति॑ वरुण - पा॒शेन॑ । गृ॒ह्णा॒ति॒ । सर॑स्वतीम् । वाक् । अ॒ग्नाविष्णू॒ इत्य॒ग्ना - विष्णू᳚ । आ॒त्मा । यस्य॑ । ज्योक् । आ॒मय॑ति । यः । ज्योगा॑मया॒वीति॒ ज्योक् - आ॒म॒या॒वी॒ । स्यात् । यः । वा॒ । का॒मये॑त । सर्व᳚म् । आयुः॑ । इ॒या॒म् । इति॑ । तस्मै᳚ । ए॒ताम् । इष्टि᳚म् । निरिति॑ । व॒पे॒त् । आ॒ग्ने॒यम् । अ॒ष्टाक॑पाल॒मित्य॒ष्टा - क॒पा॒ल॒म् । सौ॒म्यम् । च॒रुम् । वा॒रु॒णम् । दश॑कपाल॒मिति॒ दश॑ - क॒पा॒ल॒म् । सा॒र॒स्व॒तम् । च॒रुम् । आ॒ग्ना॒वै॒ष्ण॒वमित्या᳚ग्ना - वै॒ष्ण॒वम् । एका॑दशकपाल॒मित्येका॑दश - क॒पा॒ल॒म् । अ॒ग्नेः । ए॒व । अ॒स्य॒ । शरी॑रम् । नि॒ष्क्री॒णातीति॑ निः - क्री॒णाति॑ । सोमा᳚त् । रस᳚म् ।  41 ( 50) 

TS 2.3.11.2  
वा॒रु॒णेन॑ । ए॒व । ए॒न॒म् । व॒रु॒ण॒पा॒शादिति॑ वरुण - पा॒शात् । मु॒ञ्च॒ति॒ । सा॒र॒स्व॒तेन॑ । वाच᳚म् । द॒धा॒ति॒ । अ॒ग्निः । सर्वाः᳚ । दे॒वताः᳚ । विष्णुः॑ । य॒ज्ञः । दे॒वता॑भिः । च॒ । ए॒व । ए॒न॒म् । य॒ज्ञेन॑ । च॒ । भि॒ष॒ज्य॒ति॒ । उ॒त । यदि॑ । इ॒तासु॒रिती॒त - अ॒सुः॒ । भव॑ति । जीव॑ति । ए॒व । यत् । नव᳚म् । ऐत् । तत् । नव॑नीत॒मिति॒ नव॑-नी॒त॒म् । अ॒भ॒व॒त् । इति॑ । आज्य᳚म् । अवेति॑ । ई॒क्ष॒ते॒ । रू॒पम् । ए॒व । अ॒स्य॒ । ए॒तत् । म॒हि॒मान᳚म् । व्याच॑ष्ट॒ इति॑ वि-आच॑ष्टे । अ॒श्विनोः᳚ । प्रा॒ण इति॑ प्र - अ॒नः । अ॒सि॒ । इति॑ । आ॒ह॒ । अ॒श्विनौ᳚ । वै । दे॒वाना᳚म् ।  42 ( 50) 

TS 2.3.11.3  
भि॒षजौ᳚ । ताभ्या᳚म् । ए॒व । अ॒स्मै॒ । भे॒ष॒जम् । क॒रो॒ति॒ । इन्द्र॑स्य । प्रा॒ण इति॑ प्र - अ॒नः । अ॒सि॒ । इति॑ । आ॒ह॒ । इ॒न्द्रि॒यम् । ए॒व । अ॒स्मि॒न्न् । ए॒तेन॑ । द॒धा॒ति॒ । मि॒त्रावरु॑णया॒रिति॑ मि॒त्रा - वरु॑णयोः । प्रा॒ण इति॑ प्र - अ॒नः । अ॒सि॒ । इति॑ । आ॒ह॒ । प्रा॒णा॒पा॒नाविति॑ प्राण - अ॒पा॒नौ । ए॒व । अ॒स्मि॒न्न् । ए॒तेन॑ । द॒धा॒ति॒ । विश्वे॑षाम् । दे॒वाना᳚म् । प्रा॒ण इति॑ प्र - अ॒नः । अ॒सि॒ । इति॑ । आ॒ह॒ । वी॒र्य᳚म् । ए॒व । अ॒स्मि॒न्न् । ए॒तेन॑ । द॒धा॒ति॒ । घृ॒तस्य॑ । धारा᳚म् । अ॒मृत॑स्य । पन्था᳚म् । इति॑ । आ॒ह॒ । य॒था॒य॒जुरिति॑ यथा - य॒जुः । ए॒व । ए॒तत् । पा॒व॒मा॒नेन॑ । त्वा॒ । स्तोमे॑न । इति॑ ।  43 ( 50) 

TS 2.3.11.4  
आ॒ह॒ । प्रा॒णमिति॑ प्र - अ॒नम् । ए॒व । अ॒स्मि॒न्न् । ए॒तेन॑ । द॒धा॒ति॒ । बृ॒ह॒द्र॒थ॒न्त॒रयो॒रिति॑ बृहत्-र॒थ॒न्त॒रयोः᳚ । त्वा॒ । स्तोमे॑न । इति॑ । आ॒ह॒ । ओजः॑ । ए॒व । अ॒स्मि॒न्न् । ए॒तेन॑ । द॒धा॒ति॒ । अ॒ग्नेः । त्वा॒ । मात्र॑या । इति॑ । आ॒ह॒ । आ॒त्मान᳚म् । ए॒व । अ॒स्मि॒न्न् । ए॒तेन॑ । द॒धा॒ति॒ । ऋ॒त्विजः॑ । परीति॑ । आ॒हुः॒ । याव॑न्तः । ए॒व । ऋ॒त्विजः॑ । ते । ए॒न॒म् । भि॒ष॒ज्य॒न्ति॒ । ब्र॒ह्मणः॑ । हस्त᳚म् । अ॒न्वा॒रभ्येत्य॑नु - आ॒रभ्य॑ । परीति॑ । आ॒हुः॒ । ए॒क॒धेत्ये॑क - धा । ए॒व । यज॑माने । आयुः॑ । द॒ध॒ति॒ । यत् । ए॒व । तस्य॑ । तत् । हिर॑ण्यात् ।  44 ( 50) 

TS 2.3.11.5  
घृ॒तम् । निरिति॑ । पि॒ब॒ति॒ । आयुः॑ । वै । घृ॒तम् । अ॒मृत᳚म् । हिर॑ण्यम् । अ॒मृता᳚त् । ए॒व । आयुः॑ । निरिति॑ । पि॒ब॒ति॒ । श॒तमा॑न॒मिति॑ श॒त - मा॒न॒म् । भ॒व॒ति॒ । श॒तायु॒रिति॑ श॒त - आ॒युः॒ । पुरु॑षः । श॒तेन्द्रि॑य॒ इति॑ श॒त - इ॒न्द्रि॒यः॒ । आयु॑षि । ए॒व । इ॒न्द्रि॒ये । प्रतीति॑ । ति॒ष्ठ॒ति॒ । अथो॒ इति॑ । खलु॑ । याव॑तीः । समाः᳚ । ए॒ष्यन्न् । मन्ये॑त । ताव॑न्मान॒मिति॒ ताव॑त् - मा॒न॒म् । स्या॒त् । समृ॑द्ध्या॒ इति॒ सम् - ऋ॒द्ध्यै॒ । इ॒मम् । अ॒ग्ने॒ । आयु॑षे । वर्च॑से । कृ॒धि॒ । इति॑ । आ॒ह॒ । आयुः॑ । ए॒व । अ॒स्मि॒न्न् । वर्चः॑ । द॒धा॒ति॒ । विश्वे᳚ । दे॒वाः॒ । जर॑दष्टि॒रिति॒ जर॑त् - अ॒ष्टिः॒ । यथा᳚ । अस॑त् । इति॑ ( ) । आ॒ह॒ । जर॑दष्टि॒मिति॒ जर॑त् - अ॒ष्टि॒म् । ए॒व । ए॒न॒म् । क॒रो॒ति॒ । अ॒ग्निः । आयु॑ष्मान् । इति॑ । हस्त᳚म् । गृ॒ह्णा॒ति॒ । ए॒ते । वै । दे॒वाः । आयु॑ष्मन्तः । ते । ए॒व । अ॒स्मि॒न्न् । आयुः॑ । द॒ध॒ति॒ । सर्व᳚म् । आयुः॑ । ए॒ति॒ ।  ।  45 ( 72) 

TS 2.3.12.1  
प्र॒जाप॑ति॒रिति॑ प्र॒जा - प॒तिः॒ । वरु॑णाय । अश्व᳚म् । अ॒न॒य॒त् । सः । स्वाम् । दे॒वता᳚म् । आ॒र्च्छ॒त् । सः । परीति॑ । अ॒दी॒र्य॒त॒ । सः । ए॒तम् । वा॒रु॒णम् । चतु॑ष्कपाल॒मिति॒ चतुः॑ - क॒पा॒ल॒म् । अ॒प॒श्य॒त् । तम् । निरिति॑ । अ॒व॒प॒त् । ततः॑ । वै । सः । व॒रु॒ण॒पा॒शादिति॑ वरुण - पा॒शात् । अ॒मु॒च्य॒त॒ । वरु॑णः । वै । ए॒तम् । गृ॒ह्णा॒ति॒ । यः । अश्व᳚म् । प्र॒ति॒गृ॒ह्णातीति॑ प्रति - गृ॒ह्णाति॑ । याव॑तः । अश्वान्॑ । प्र॒ति॒गृ॒ह्णी॒यादिति॑ प्रति - गृ॒ह्णी॒यात् । ताव॑तः । वा॒रु॒णान् । चतु॑ष्कपाला॒निति॒ चतुः॑ - क॒पा॒ला॒न् । निरिति॑ । व॒पे॒त् । वरु॑णम् । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । ए॒न॒म् । व॒रु॒ण॒पा॒शादिति॑ वरुण - पा॒शात् । मु॒ञ्च॒ति॒ ।  46 ( 50) 

TS 2.3.12.2  
चतु॑ष्कपाला॒ इति॒ चतुः॑ - क॒पा॒लाः॒ । भ॒व॒न्ति॒ । चतु॑ष्पा॒दिति॒ चतुः॑ - पा॒त् । हि । अश्वः॑ । समृ॑द्ध्या॒ इति॒ सं - ऋ॒द्ध्यै॒ । एक᳚म् । अति॑रिक्त॒मित्यति॑ - रि॒क्त॒म् । निरिति॑ । व॒पे॒त् । यम् । ए॒व । प्र॒ति॒ग्रा॒हीति॑ प्रति - ग्रा॒ही । भव॑ति । यम् । वा॒ । न । अ॒द्ध्येतीत्य॑धि - एति॑ । तस्मा᳚त् । ए॒व । व॒रु॒ण॒पा॒शादिति॑ वरुण - पा॒शात् । मु॒च्य॒ते॒ । यदि॑ । अप॑रम् । प्र॒ति॒ग्रा॒हीति॑ प्रति - ग्रा॒ही । स्यात् । सौ॒र्यम् । एक॑कपाल॒मित्येक॑ - क॒पा॒ल॒म् । अनु॑ । निरिति॑ । व॒पे॒त् । अ॒मुम् । ए॒व । आ॒दि॒त्यम् । उ॒च्चा॒रमित्यु॑त् - चा॒रम् । कु॒रु॒ते॒ । अ॒पः । अ॒व॒भृ॒थमित्य॑व -भृ॒थम् । अवेति॑ । ए॒ति॒ । अ॒फ्स्वित्य॑प् - सु । वै । वरु॑णः । सा॒क्षादिति॑ स-अ॒क्षात् । ए॒व । वरु॑णम् । अवेति॑ । य॒ज॒ते॒ । अ॒पो॒न॒प्त्रीय॒मित्य॑पः - न॒प्त्रीय᳚म् । च॒रुम् ( ) । पुनः॑ । एत्येत्या᳚ - इत्य॑ । निरिति॑ । व॒पे॒त् । अ॒फ्सुयो॑नि॒रित्य॒फ्सु - यो॒निः॒ । वै । अश्वः॑ । स्वाम् । ए॒व । ए॒न॒म् । योनि᳚म् । ग॒म॒य॒ति॒ । सः । ए॒न॒म् । शा॒न्तः । उपेति॑ । ति॒ष्ठ॒ते॒ ।  ।  47 ( 67) 

TS 2.3.13.1  
या । वा॒म् । इ॒न्द्रा॒व॒रु॒णेती᳚न्द्रा - व॒रु॒णा॒ । य॒त॒व्या᳚ । त॒नूः । तया᳚ । इ॒मम् । अꣳह॑सः । मु॒ञ्च॒त॒म् । या । वा॒म् । इ॒न्द्रा॒व॒रु॒णेती᳚न्द्रा - व॒रु॒णा॒ । स॒ह॒स्या᳚ । र॒क्ष॒स्या᳚ । ते॒ज॒स्या᳚ । त॒नूः । तया᳚ । इ॒मम् । अꣳह॑सः । मु॒ञ्च॒त॒म् । यः । वा॒म् । इ॒न्द्रा॒व॒रु॒णा॒विती᳚न्द्रा - व॒रु॒णौ॒ । अ॒ग्नौ । स्रामः॑ । तम् । वा॒म् । ए॒तेन॑ । अवेति॑ । य॒जे॒ । यः । वा॒म् । इ॒न्द्रा॒व॒रु॒णेती᳚न्द्रा - व॒रु॒णा॒ । द्वि॒पाथ्स्विति॑ द्वि॒पात् - सु॒ । प॒शुषु॑ । चतु॑ष्पा॒थ्स्विति॒ चतु॑ष्पात् - सु॒ । गो॒ष्ठ इति॑ गो- स्थे । गृ॒हेषु॑ । अ॒फ्स्वित्य॑प् - सु । ओष॑धीषु । वन॒स्पति॑षु । स्रामः॑ । तम् । वा॒म् । ए॒तेन॑ । अवेति॑ । य॒जे॒ । इन्द्रः॑ । वै । ए॒तस्य॑ ।  48 ( 50) 

TS 2.3.13.2  
इ॒न्द्रि॒येण॑ । अपेति॑ । क्रा॒म॒ति॒ । वरु॑णः । ए॒न॒म् । व॒रु॒ण॒पा॒शेनेति॑ वरुण - पा॒शेन॑ । गृ॒ह्णा॒ति॒ । यः । पा॒प्मना᳚ । गृ॒ही॒तः । भव॑ति । यः । पा॒प्मना᳚ । गृ॒ही॒तः । स्यात् । तस्मै᳚ । ए॒ताम् । ऐ॒न्द्रा॒व॒रु॒णीमित्यै᳚न्द्रा - व॒रु॒णीम् । प॒य॒स्या᳚म् । निरिति॑ । व॒पे॒त् । इन्द्रः॑ । ए॒व । अ॒स्मि॒न्न् । इ॒न्द्रि॒यम् । द॒धा॒ति॒ । वरु॑णः । ए॒न॒म् । व॒रु॒ण॒पा॒शादिति॑ वरुण - पा॒शात् । मु॒ञ्च॒ति॒ । प॒य॒स्या᳚ । भ॒व॒ति॒ । पयः॑ । हि । वै । ए॒तस्मा᳚त् । अ॒प॒क्राम॒तीत्य॑प - क्राम॑ति । अथ॑ । ए॒षः । पा॒प्मना᳚ । गृ॒ही॒तः । यत् । प॒य॒स्या᳚ । भव॑ति । पयः॑ । ए॒व । अ॒स्मि॒न्न् । तया᳚ । द॒धा॒ति॒ । प॒य॒स्या॑याम् ।  49 ( 50) 

TS 2.3.13.3  
पु॒रो॒डाश᳚म् । अवेति॑ । द॒धा॒ति॒ । आ॒त्म॒न्वन्त॒मित्या᳚त्मन्न् - वन्त᳚म् । ए॒व । ए॒न॒म् । क॒रो॒ति॒ । अथो॒ इति॑ । आ॒यत॑नवन्त॒मित्या॒यत॑न - व॒न्त॒म् । ए॒व । च॒तु॒र्द्धेति॑ चतुः - धा । वीति॑ । ऊ॒ह॒ति॒ । दि॒क्षु । ए॒व । प्रतीति॑ । ति॒ष्ठ॒ति॒ । पुनः॑ । समिति॑ । ऊ॒ह॒ति॒ । दि॒ग्भ्य इति॑ दिक् - भ्यः । ए॒व । अ॒स्मै॒ । भे॒ष॒जम् । क॒रो॒ति॒ । स॒मूह्येति॑ सं - ऊह्य॑ । अवेति॑ । द्य॒ति॒ । यथा᳚ । आवि॑द्ध॒मित्या - वि॒द्ध॒म् । नि॒ष्कृ॒न्ततीति॑ निः - कृ॒न्तति॑ । ता॒दृक् । ए॒व । तत् । यः । वा॒म् । इ॒न्द्रा॒व॒रु॒णा॒विती᳚न्द्रा - व॒रु॒णौ॒ । अ॒ग्नौ । स्रामः॑ । तम् । वा॒म् । ए॒तेन॑ । अवेति॑ । य॒जे॒ । इति॑ । आ॒ह॒ । दुरि॑ष्ट्या॒ इति॒ दुः - इ॒ष्ट्याः॒ । ए॒व । ए॒न॒म् । पा॒ति॒ ( ) । यः । वा॒म् । इ॒न्द्रा॒व॒रु॒णेती᳚न्द्रा - व॒रु॒णा॒ । द्वि॒पाथ्स्विति॑ द्वि॒पात् - सु॒ । प॒शुषु॑ । स्रामः॑ । तम् । वा॒म् । ए॒तेन॑ । अवेति॑ । य॒जे॒ । इति॑ । आ॒ह॒ । ए॒ताव॑तीः । वै । आपः॑ । ओष॑धयः । वन॒स्पत॑यः । प्र॒जा इति॑ प्र - जाः । प॒शवः॑ । उ॒प॒जी॒व॒नीया॒ इत्यु॑प - जी॒व॒नीयाः᳚ । ताः । ए॒व । अ॒स्मै॒ । व॒रु॒ण॒पा॒शादिति॑ वरुण - पा॒शात् । मु॒ञ्च॒ति॒ ।  ।  50 ( 76) 

TS 2.3.14.1  
सः । प्र॒त्न॒वदिति॑ प्रत्न - वत् । नीति॑ । काव्या᳚ । इन्द्र᳚म् । वः॒ । वि॒श्वतः॑ । परीति॑ । इन्द्र᳚म् । नरः॑ ।  । त्वम् । नः॒ । सो॒म॒ । वि॒श्वतः॑ । रक्ष॑ । रा॒ज॒न्न् । अ॒घा॒य॒त इत्य॑घ - य॒तः ।  । न । रि॒ष्ये॒त् । त्वाव॑त॒ इति॒ त्व - व॒तः॒ । सखा᳚ ।  । या । ते॒ । धामा॑नि । दि॒वि । या । पृ॒थि॒व्याम् । या । पर्व॑तेषु । ओष॑धीषु । अ॒फ्सित्य॑प् - सु ।  । तेभिः॑ । नः॒ । विश्वैः᳚ । सु॒मना॒ इति॑ सु-मनाः᳚ । अहे॑डन्न् । राजन्न्॑ । सो॒म॒ । प्रतीति॑ । ह॒व्या । गृ॒भा॒य॒ ।  । अग्नी॑षो॒मेत्यग्नी᳚ - सो॒मा॒ । सवे॑द॒सेति॒ स - वे॒द॒सा॒ । सहू॑ती॒ इति॒ स - हू॒ती॒ । व॒न॒त॒म् । गिरः॑ ।  । समिति॑ । दे॒व॒त्रेति॑ देव - त्रा । ब॒भू॒व॒थुः॒ ।  । यु॒वम् ।  51 ( 50) 

TS 2.3.14.2  
ए॒तानि॑ । दि॒वि । रो॒च॒नानि॑ । अ॒ग्निः । च॒ । सो॒म॒ । सक्र॑तू॒ इति॒ स - क्र॒तू॒ । अ॒ध॒त्त॒म् ।  । यु॒वम् । सिन्धून्॑ । अ॒भिश॑स्ते॒रित्य॒भि - श॒स्तेः॒ । अ॒व॒द्यात् । अग्नी॑षोमा॒वित्यग्नी᳚ - सो॒मौ॒ । अमु॑ञ्चतम् । गृ॒भी॒तान् ।  । अग्नी॑षोमा॒वित्यग्नी᳚ - सो॒मौ॒ । इ॒मम् । स्विति॑ । मे॒ । शृ॒णु॒तम् । वृ॒ष॒णा॒ । हव᳚म् । प्रतीति॑ ।  । सू॒क्तानीति॑ सु - उ॒क्तानि॑ । ह॒र्य॒त॒म् । भव॑तम् । दा॒शुषे᳚ । मयः॑ ।  । एति॑ । अ॒न्यम् । दि॒वः । मा॒त॒रिश्वा᳚ । ज॒भा॒र॒ । अम॑थ्नात् । अ॒न्यम् । परीति॑ । श्ये॒नः । अद्रेः᳚ ।  । अग्नी॑षो॒मेत्यग्नी᳚ - सो॒मा॒ । ब्रह्म॑णा । वा॒वृ॒धा॒ना । उ॒रुम् । य॒ज्ञाय॑ । च॒क्र॒थुः॒ । उ॒ । लो॒कम् ।  । अग्नी॑षो॒मेत्यग्नी᳚ - सो॒मा॒ । ह॒विषः॑ । प्रस्थि॑त॒स्येति॒ प्र - स्थि॒त॒स्य॒ । वी॒तम् ।  52 ( 50) 

TS 2.3.14.3  
हर्य॑तम् । वृ॒ष॒णा॒ । जु॒षेथा᳚म् ।  । सु॒शर्मा॒णेति॑ सु - शर्मा॑णा । स्वव॒सेति॑ सु - अव॑सा । हि । भू॒तम् । अथ॑ । ध॒त्त॒म् । यज॑मानाय । शम् । योः ।  । एति॑ । प्या॒य॒स्व॒ । समिति॑ । ते॒ ।  । ग॒णाना᳚म् । त्वा॒ । ग॒णप॑ति॒मिति॑ ग॒ण - प॒ति॒म् । ह॒वा॒म॒हे॒ । क॒विम् । क॒वी॒नाम् । उ॒प॒मश्र॑वस्तम॒मित्यु॑प॒मश्र॑वः-त॒म॒म् ।  । ज्ये॒ष्ठ॒राज॒मिति॑ ज्येष्ठ-राज᳚म् । ब्रह्म॑णाम् । ब्र॒ह्म॒णः॒ । प॒ते॒ । एति॑ । नः॒ । शृ॒ण्वन्न् । ऊ॒तिभि॒रित्यू॒ति - भिः॒ । सी॒द॒ । साद॑नम् ।  । सः । इत् । जने॑न । सः । वि॒शा । सः । जन्म॑ना । सः । पु॒त्रैः । वाज᳚म् । भ॒र॒ते॒ । धना᳚ । नृभि॒रिति॒ नृ - भिः॒ ।  । दे॒वाना᳚म् । यः । पि॒तर᳚म् । आ॒विवा॑स॒तीत्या᳚ - विवा॑सति ।  53 ( 50) 

TS 2.3.14.4  
श्र॒द्धाम॑ना॒ इति॑ श्र॒द्धा - म॒नाः॒ । ह॒विषा᳚ । ब्रह्म॑णः । पति᳚म् ।  । सः । सु॒ष्टुभेति॑ सु - स्तुभा᳚ । सः । ऋक्व॑ता । ग॒णेन॑ । व॒लम् । रु॒रो॒ज॒ । फ॒लि॒गम् । रवे॑ण ।  । बृह॒स्पतिः॑ । उ॒स्रियाः᳚ । ह॒व्य॒सूद॒ इति॑ हव्य - सूदः॑ । कनि॑क्रदत् । वाव॑शतीः । उदिति॑ । आ॒ज॒त् ।  । मरु॑तः । यत् । ह॒ । वः॒ । दि॒वः । या । वः॒ । शर्म॑ ।  । अ॒र्य॒मा । एति॑ । या॒ति॒ । वृ॒ष॒भः । तुवि॑ष्मान् । दा॒ता । वसू॑नाम् । पु॒रु॒हू॒त इति॑ पुरु - हू॒तः । अर्.हन्न्॑ ।  । स॒ह॒स्रा॒क्ष इति॑ सहस्र - अ॒क्षः । गो॒त्र॒भिदिति॑ गोत्र-भित् । वज्र॑बाहु॒रिति॒ वज्र॑ - बा॒हुः॒ । अ॒स्मासु॑ । दे॒वः । द्रवि॑णम् । द॒धा॒तु॒ ।  । ये । ते॒ । अ॒र्य॒म॒न्न् । ब॒हवः॑ । दे॒व॒याना॒ इति॑ देव - यानाः᳚ । पन्था॑नः ।  54 ( 50) 

TS 2.3.14.5  
रा॒ज॒न्न् । दि॒वः । आ॒चर॒न्तीत्या᳚ - चर॑न्ति ।  । तेभिः॑ । नः॒ । दे॒व॒ । महि॑ । शर्म॑ । य॒च्छ॒ । शम् । नः॒ । ए॒धि॒ । द्वि॒पद॒ इति॑ द्वि - पदे᳚ । शम् । चतु॑ष्पद॒ इति॒ चतुः॑ - प॒दे॒ ।  । बु॒द्ध्नात् । अग्र᳚म् । अङ्गि॑रोभि॒रित्यङ्गि॑रः-भिः॒ । गृ॒णा॒नः । वीति॑ । पर्व॑तस्य । दृꣳ॒॒हि॒तानि॑ । ऐ॒र॒त् ।  । रु॒जत् । रोधाꣳ॑सि । कृ॒त्रिमा॑णि । ए॒षा॒म् । सोम॑स्य । ता । मदे᳚ । इन्द्रः॑ । च॒का॒र॒ ।  । बु॒द्ध्नात् । अग्रे॑ण । वीति॑ । मि॒मा॒य॒ । मानैः᳚ । वज्रे॑ण । खानि॑ । अ॒तृ॒ण॒त् । न॒दीना᳚म् ।  । वृथा᳚ । अ॒सृ॒ज॒त् । प॒थिभि॒रिति॑ प॒थि - भिः॒ । दी॒र्घ॒या॒थैरिति॑ दीर्घ - या॒थैः । सोम॑स्य । ता । मदे᳚ । इन्द्रः॑ । च॒का॒र॒ ।  ।  55 ( 50) 

TS 2.3.14.6  
प्रेति॑ । यः । ज॒ज्ञे । वि॒द्वान् । अ॒स्य । बन्धु᳚म् । विश्वा॑नि । दे॒वः । जनि॑मा । वि॒व॒क्ति॒ ।  । ब्रह्म॑ । ब्रह्म॑णः । उदिति॑ । ज॒भा॒र॒ । मद्ध्या᳚त् । नी॒चा । उ॒च्चा । स्व॒धयेति॑ स्व - धया᳚ । अ॒भि । प्रेति॑ । त॒स्थौ॒ ।  । म॒हान् । म॒ही इति॑ । अ॒स्त॒भा॒य॒त् । वीति॑ । जा॒तः । द्याम् । सद्म॑ । पार्त्थि॑वम् । च॒ । रजः॑ ।  । सः । बु॒द्ध्नात् । आ॒ष्ट॒ । ज॒नुषा᳚ । अ॒भीति॑ । अग्र᳚म् । बृह॒स्पतिः॑ । दे॒वता᳚ । यस्य॑ । स॒म्राडिति॑ सं-राट् ।  । बु॒द्ध्नात् । यः । अग्र᳚म् । अ॒भ्यर्तीत्य॑भि-अर्ति॑ । ओज॑सा । बृह॒स्पति᳚म् । एति॑ । वि॒वा॒स॒न्ति॒ । दे॒वाः ( ) ।  । भि॒नत् । व॒लम् । वीति॑ । पुरः॑ । द॒र्द॒री॒ति॒ । कनि॑क्रदत् । सुवः॑ । अ॒पः । जि॒गा॒य॒ ।  ।  56 ( 59) 

2.4      द्वितीयकाण्डे चतुर्थः प्रश्नः - इष्टिविधानं
TS 2.4.1.1  
दे॒वाः । म॒नु॒ष्याः᳚ । पि॒तरः॑ । ते । अ॒न्यतः॑ । आ॒स॒न्न् । असु॑राः । रक्षाꣳ॑सि । पि॒शा॒चाः । ते । अ॒न्यतः॑ । तेषा᳚म् । दे॒वाना᳚म् । उ॒त । यत् । अल्प᳚म् । लोहि॑तम् । अकु॑र्वन्न् । तत् । रक्षाꣳ॑सि । रात्री॑भि॒रिति॒ रात्रि॑-भिः॒ । अ॒सु॒भ्न॒न्न् । तान् । सु॒ब्धान् । मृ॒तान् । अ॒भि । वीति॑ । औ॒च्छ॒त् । ते । दे॒वाः । अ॒वि॒दुः॒ । यः । वै । नः॒ । अ॒यम् । म्रि॒यते᳚ । रक्षाꣳ॑सि । वै । इ॒मम् । घ्न॒न्ति॒ । इति॑ । ते । रक्षाꣳ॑सि । उपेति॑ । अ॒म॒न्त्र॒य॒न्त॒ । तानि॑ । अ॒ब्रु॒व॒न्न् । वर᳚म् । वृ॒णा॒म॒है॒ । यत् ।  1 ( 50) 

TS 2.4.1.2  
असु॑रान् । जया॑म । तत् । नः॒ । स॒ह । अ॒स॒त् । इति॑ । ततः॑ । वै । दे॒वाः । असु॑रान् । अ॒ज॒य॒न्न् । ते । असु॑रान् । जि॒त्वा । रक्षाꣳ॑सि । अपेति॑ । अ॒नु॒द॒न्त॒ । तानि॑ । रक्षाꣳ॑सि । अनृ॑तम् । अ॒क॒र्त॒ । इति॑ । स॒म॒न्तमिति॑ सं - अ॒न्तम् । दे॒वान् । परीति॑ । अ॒वि॒श॒न्न् । ते । दे॒वाः । अ॒ग्नौ । अ॒ना॒थ॒न्त॒ । ते । अ॒ग्नये᳚ । प्रव॑त॒ इति॒ प्र - व॒ते॒ । पु॒रो॒डाश᳚म् । अ॒ष्टाक॑पाल॒मित्य॒ष्टा - क॒पा॒ल॒म् । निरिति॑ । अ॒व॒प॒न्न् । अ॒ग्नये᳚ । वि॒बा॒धव॑त॒ इति॑ विबा॒ध - व॒ते॒ । अ॒ग्नये᳚ । प्रती॑कवत॒ इति॒ प्रती॑क - व॒ते॒ । यत् । अ॒ग्नये᳚ । प्रव॑त॒ इति॒ प्र - व॒ते॒ । नि॒रव॑प॒न्निति॑ निः - अव॑पन्न् । यानि॑ । ए॒व । पु॒रस्ता᳚त् । रक्षाꣳ॑सि ।  2 ( 50) 

TS 2.4.1.3  
आसन्न्॑ । तानि॑ । तेन॑ । प्रेति॑ । अ॒नु॒द॒न्त॒ । यत् । अ॒ग्नये᳚ । वि॒बा॒धव॑त॒ इति॑ विबा॒ध - व॒ते॒ । यानि॑ । ए॒व । अ॒भितः॑ । रक्षाꣳ॑सि । आसन्न्॑ । तानि॑ । तेन॑ । वीति॑ । अ॒बा॒ध॒न्त॒ । यत् । अ॒ग्नये᳚ । प्रती॑कवत॒ इति॒ प्रती॑क - व॒ते॒ । यानि॑ । ए॒व । प॒श्चात् । रक्षाꣳ॑सि । आसन्न्॑ । तानि॑ । तेन॑ । अपेति॑ । अ॒नु॒द॒न्त॒ । ततः॑ । दे॒वाः । अभ॑वन्न् । परेति॑ । असु॑राः । यः । भ्रातृ॑व्यवा॒निति॒ भ्रातृ॑व्य - वा॒न् । स्यात् । सः । स्पर्द्ध॑मानः । ए॒तया᳚ । इष्ट्या᳚ । य॒जे॒त॒ । अ॒ग्नये᳚ । प्रव॑त॒ इति॒ प्र - व॒ते॒ । पु॒रो॒डाश᳚म् । अ॒ष्टाक॑पाल॒मित्य॒ष्टा - क॒पा॒ल॒म् । निरिति॑ । व॒पे॒त् । अ॒ग्नये᳚ । वि॒बा॒धव॑त॒ इति॑ विबा॒ध - व॒ते॒ ।  3 ( 50) 

TS 2.4.1.4  
अ॒ग्नय᳚ । प्रती॑कवत॒ इति॒ प्रती॑क - व॒ते॒ । यत् । अ॒ग्नये᳚ । प्रव॑त॒ इति॒ प्र - व॒ते॒ । नि॒र्वप॒तीति॑ निः - वप॑ति । यः । ए॒व । अ॒स्मा॒त् । श्रेयान्॑ । भ्रातृ॑व्यः । तम् । तेन॑ । प्रेति॑ । नु॒द॒ते॒ । यत् । अ॒ग्नये᳚ । वि॒बा॒धव॑त॒ इति॑ विबा॒ध - व॒ते॒ । यः । ए॒व । ए॒ने॒न॒ । स॒दृङ्ङिति॑ स - दृङ् । तम् । तेन॑ । वीति॑ । बा॒ध॒ते॒ । यत् । अ॒ग्नये᳚ । प्रती॑कवत॒ इति॒ प्रती॑क - व॒ते॒ । यः । ए॒व । अ॒स्मा॒त् । पापी॑यान् । तम् । तेन॑ । अपेति॑ । नु॒द॒ते॒ । प्रेति॑ । श्रेयाꣳ॑सम् । भ्रातृ॑व्यम् । नु॒द॒ते॒ । अतीति॑ । स॒दृश᳚म् । क्रा॒म॒ति॒ । न । ए॒न॒म् । पापी॑यान् । आ॒प्नो॒ति॒ । यः । ए॒वम् ( ) । वि॒द्वान् । ए॒तया᳚ । इष्ट्या᳚ । यज॑ते ।  ।  4 ( 54) 

TS 2.4.2.1  
दे॒वा॒सु॒रा इति॑ देव - अ॒सु॒राः । संॅय॑त्ता॒ इति॒ सं - य॒त्ताः॒ । आ॒स॒न्न् । ते । दे॒वाः । अ॒ब्रु॒व॒न्न् । यः । नः॒ । वी॒र्या॑वत्तम॒ इति॑ वी॒र्या॑वत् - त॒मः॒ । तम् । अन्विति॑ । स॒मार॑भामहा॒ इति॑ सं - आर॑भामहै । इति॑ । ते । इन्द्र᳚म् । अ॒ब्रु॒व॒न्न् । त्वम् । वै । नः॒ । वी॒र्या॑वत्तम॒ इति॑ वी॒र्या॑वत् - त॒मः॒ । अ॒सि॒ । त्वाम् । अन्विति॑ । स॒मार॑भामहा॒ इति॑ सं-आर॑भामहै । इति॑ । सः । अ॒ब्र॒वी॒त् । ति॒स्रः । मे॒ । इ॒माः । त॒नुवः॑ । वी॒र्या॑वती॒रिति॑ वी॒र्य॑ - व॒तीः॒ । ताः । प्री॒णी॒त॒ । अथ॑ । असु॑रान् । अ॒भीति॑ । भ॒वि॒ष्य॒थ॒ । इति॑ । ताः । वै । ब्रू॒हि॒ । इति॑ । अ॒ब्रु॒व॒न्न् । इ॒यम् । अꣳ॒॒हो॒मुगित्यꣳ॑हः-मुक् । इ॒यम् । वि॒मृ॒धेति॑ वि - मृ॒धा । इ॒यम् । इ॒न्द्रि॒याव॒तीती᳚न्द्रि॒य - व॒ती॒ ।  5 ( 50) 

TS 2.4.2.2  
इति॑ । अ॒ब्र॒वी॒त् । ते । इन्द्रा॑य । अꣳ॒॒हो॒मुच॒ इत्यꣳ॑हः - मुचे᳚ । पु॒रो॒डाश᳚म् । एका॑दशकपाल॒मित्येका॑दश - क॒पा॒ल॒म् । निरिति॑ । अ॒व॒प॒न्न् । इन्द्रा॑य । वै॒मृ॒धाय॑ । इन्द्रा॑य । इ॒न्द्रि॒याव॑त॒ इती᳚न्द्रि॒य - व॒ते॒ । यत् । इन्द्रा॑य । अꣳ॒॒हो॒मुच॒ इत्यꣳ॑हः - मुचे᳚ । नि॒रव॑प॒न्निति॑ निः - अव॑पन्न् । अꣳह॑सः । ए॒व । तेन॑ । अ॒मु॒च्य॒न्त॒ । यत् । इन्द्रा॑य । वै॒मृ॒धाय॑ । मृधः॑ । ए॒व । तेन॑ । अपेति॑ । अ॒घ्न॒त॒ । यत् । इन्द्रा॑य । इ॒न्द्रि॒याव॑त॒ इती᳚न्द्रि॒य - व॒ते॒ । इ॒न्द्रि॒यम् । ए॒व । तेन॑ । आ॒त्मन्न् । अ॒द॒ध॒त॒ । त्रय॑स्त्रिꣳशत्कपाल॒मिति॒ त्रय॑स्त्रिꣳशत् - क॒पा॒ल॒म् । पु॒रो॒डाश᳚म् । निरिति॑ । अ॒व॒प॒न्न् । त्रय॑स्त्रिꣳश॒दिति॒ त्रयः॑ - त्रिꣳ॒॒श॒त् । वै । दे॒वताः᳚ । ताः । इन्द्रः॑ । आ॒त्मन्न् । अन्विति॑ । स॒मारं॑भय॒तेति॑ सं - आरं॑भयत । भूत्यै᳚ ।  6 ( 50) 

TS 2.4.2.3  
ताम् । वाव । दे॒वाः । विजि॑ति॒मिति॒ वि - जि॒ति॒म् । उ॒त्त॒मामित्यु॑त् - त॒माम् । असु॑रैः । वीति॑ । अ॒ज॒य॒न्त॒ । यः । भ्रातृ॑व्यवा॒निति॒ भ्रातृ॑व्य - वा॒न् । स्यात् । सः । स्पर्द्ध॑मानः । ए॒तया᳚ । इष्ट्या᳚ । य॒जे॒त॒ । इन्द्रा॑य । अꣳ॒॒हो॒मुच॒ इत्यꣳ॑हः - मुचे᳚ । पु॒रो॒डाश᳚म् । एका॑दशकपाल॒मित्येका॑दश - क॒पा॒ल॒म् । निरिति॑ । व॒पे॒त् । इन्द्रा॑य । वै॒मृ॒धाय॑ । इन्द्रा॑य । इ॒न्द्रि॒याव॑त॒ इती᳚न्द्रि॒य - व॒ते॒ । अꣳह॑सा । वै । ए॒षः । गृ॒ही॒तः । यस्मा᳚त् । श्रेयान्॑ । भ्रातृ॑व्यः । यत् । इन्द्रा॑य । अꣳ॒॒हो॒मुच॒ इत्यꣳ॑हः - मुचे᳚ । नि॒र्वप॒तीति॑ निः - वप॑ति । अꣳह॑सः । ए॒व । तेन॑ । मु॒च्य॒ते॒ । मृ॒धा । वै । ए॒षः । अ॒भिष॑ण्ण॒ इत्य॒भि - स॒न्नः॒ । यस्मा᳚त् । स॒मा॒नेषु॑ । अ॒न्यः । श्रेयान॑ । उ॒त ।  7 ( 50) 

TS 2.4.2.4  
अभ्रा॑तृव्यः । यत् । इन्द्रा॑य । वै॒मृ॒धाय॑ । मृधः॑ । ए॒व । तेन॑ । अपेति॑ । ह॒ते॒ । यत् । इन्द्रा॑य । इ॒न्द्रि॒याव॑त॒ इती᳚न्द्रि॒य - व॒ते॒ । इ॒न्द्रि॒यम् । ए॒व । तेन॑ । आ॒त्मन्न् । ध॒त्ते॒ । त्रय॑स्त्रिꣳशत्कपाल॒मिति॒ त्रय॑स्त्रिꣳशत् - क॒पा॒ल॒म् । पु॒रो॒डाश᳚म् । निरिति॑ । व॒प॒ति॒ । त्रय॑स्त्रिꣳश॒दिति॒ त्रयः॑ - त्रिꣳ॒॒श॒त् । वै । दे॒वताः᳚ । ताः । ए॒व । यज॑मानः । आ॒त्मन्न् । अन्विति॑ । स॒मारं॑भयत॒ इति॑ सं - आरं॑भयते । भूत्यै᳚ । सा । वै । ए॒षा । विजि॑ति॒रिति॒ वि - जि॒तिः॒ । नाम॑ । इष्टिः॑ । यः । ए॒वम् । वि॒द्वान् । ए॒तया᳚ । इष्ट्या᳚ । यज॑ते । उ॒त्त॒मामित्यु॑त् - त॒माम् । ए॒व । विजि॑ति॒मिति॒ वि - जि॒ति॒म् । भ्रातृ॑व्येण । वीति॑ । ज॒य॒ते॒ ।  ।  8 ( 49) 

TS 2.4.3.1  
दे॒वा॒सु॒रा इति॑ देव - अ॒सु॒राः । संॅय॑त्ता॒ इति॒ सं - य॒त्ताः॒ । आ॒स॒न्न् । तेषा᳚म् । गा॒य॒त्री । ओजः॑ । बल᳚म् । इ॒न्द्रि॒यम् । वी॒र्य᳚म् । प्र॒जामिति॑ प्र - जाम् । प॒शून् । स॒ङ्गृह्येति॑ सं - गृह्य॑ । आ॒दायेत्या᳚ - दाय॑ । अ॒प॒क्रम्येत्य॑प - क्रम्य॑ । अ॒ति॒ष्ठ॒त् । ते । अ॒म॒न्य॒न्त॒ । य॒त॒रान् । वै । इ॒यम् । उ॒पा॒व॒र्थ्स्यतीत्यु॑प - आ॒व॒र्थ्स्यति॑ । ते । इ॒दम् । भ॒वि॒ष्य॒न्ति॒ । इति॑ । ताम् । वीति॑ । अ॒ह्व॒य॒न्त॒ । विश्व॑कर्म॒न्निति॒ विश्व॑ - क॒र्म॒न्न् । इति॑ । दे॒वाः । दाभि॑ । इति॑ । असु॑राः । सा । न । अ॒न्य॒त॒रान् । च॒न । उ॒पाव॑र्त॒तेत्यु॑प - आव॑र्तत । ते । दे॒वाः । ए॒तत् । यजुः॑ । अ॒प॒श्य॒न्न् । ओजः॑ । अ॒सि॒ । सहः॑ । अ॒सि॒ । बल᳚म् । अ॒सि॒ ।  9 ( 50) 

TS 2.4.3.2  
भ्राजः॑ । अ॒सि॒ । दे॒वाना᳚म् । धाम॑ । नाम॑ । अ॒सि॒ । विश्व᳚म् । अ॒सि॒ । वि॒श्वायु॒रिति॑ वि॒श्व - आ॒युः॒ । सर्व᳚म् । अ॒सि॒ । स॒र्वायु॒रिति॑ स॒र्व - आ॒युः॒ । अ॒भि॒भूरित्य॑भि - भूः । इति॑ । वाव । दे॒वाः । असु॑राणाम् । ओजः॑ । बल᳚म् । इ॒न्द्रि॒यम् । वी॒र्य᳚म् । प्र॒जामिति॑ प्र-जाम् । प॒शून् । अ॒वृ॒ञ्ज॒त॒ । यत् । गा॒य॒त्री । अ॒प॒क्रम्येत्य॑प - क्रम्य॑ । अति॑ष्ठत् । तस्मा᳚त् । ए॒ताम् । गा॒य॒त्री । इति॑ । इष्टि᳚म् । आ॒हुः॒ । सं॒ॅव॒थ्स॒र इति॑ सं - व॒थ्स॒रः । वै । गा॒य॒त्री । सं॒ॅव॒थ्स॒र इति॑ सं - व॒थ्स॒रः । वै । तत् । अ॒प॒क्रम्येत्य॑प - क्रम्य॑ । अ॒ति॒ष्ठ॒त् । यत् । ए॒तया᳚ । दे॒वाः । असु॑राणाम् । ओजः॑ । बल᳚म् । इ॒न्द्रि॒यम् । वी॒र्य᳚म् ।  10 ( 50) 

TS 2.4.3.3  
प्र॒जामिति॑ प्र - जाम् । प॒शून् । अवृ॑ञ्जत । तस्मा᳚त् । ए॒ताम् । सं॒ॅव॒र्ग इति॑ सं - व॒र्गः । इति॑ । इष्टि᳚म् । आ॒हुः॒ । यः । भ्रातृ॑व्यवा॒निति॒ भ्रातृ॑व्य - वा॒न् । स्यात् । सः । स्पर्द्ध॑मानः । ए॒तया᳚ । इष्ट्या᳚ । य॒जे॒त॒ । अ॒ग्नये᳚ । सं॒ॅव॒र्गायेति॑ सं - व॒र्गाय॑ । पु॒रो॒डाश᳚म् । अ॒ष्टाक॑पाल॒मित्य॒ष्टा - क॒पा॒ल॒म् । निरिति॑ । व॒पे॒त् । तम् । शृ॒तम् । आस॑न्न॒मित्या - स॒न्न॒म् । ए॒तेन॑ । यजु॑षा । अ॒भीति॑ । मृ॒शे॒त् । ओजः॑ । ए॒व । बल᳚म् । इ॒न्द्रि॒यम् । वी॒र्य᳚म् । प्र॒जामिति॑ प्र - जाम् । प॒शून् । भ्रातृ॑व्यस्य । वृ॒ङ्क्ते॒ । भव॑ति । आ॒त्मना᳚ । परेति॑ । अ॒स्य॒ । भ्रातृ॑व्यः । भ॒व॒ति॒ ।  ।  

TS 2.4.4.1  
प्र॒जाप॑ति॒रिति॑ प्र॒जा - प॒तिः॒ । प्र॒जा इति॑ प्र-जाः । अ॒सृ॒ज॒त॒ । ताः । अ॒स्मा॒त् । सृ॒ष्टाः । परा॑चीः । आ॒य॒न्न् । ताः । यत्र॑ । अव॑सन्न् । ततः॑ । ग॒र्मुत् । उदिति॑ । अ॒ति॒ष्ठ॒त् । ताः । बृह॒स्पतिः॑ । च॒ । अ॒न्ववै॑ता॒मित्य॑नु - अवै॑ताम् । सः । अ॒ब्र॒वी॒त् । बृह॒स्पतिः॑ । अ॒नया᳚ । त्वा॒ । प्रेति॑ । ति॒ष्ठा॒नि॒ । अथ॑ । त्वा॒ । प्र॒जा इति॑ प्र - जाः । उ॒पाव॑र्थ्स्य॒न्तीत्यु॑प - आव॑र्थ्स्यन्ति । इति॑ । तम् । प्रेति॑ । अ॒ति॒ष्ठ॒त् । ततः॑ । वै । प्र॒जाप॑ति॒मिति॑ प्र॒जा - प॒ति॒म् । प्र॒जा इति॑ प्र - जाः । उ॒पाव॑र्त॒न्तेत्यु॑प - आव॑र्तन्त । यः । प्र॒जाका॑म॒ इति॑ प्र॒जा - का॒मः॒ । स्यात् । तस्मै᳚ । ए॒तम् । प्रा॒जा॒प॒त्यमिति॑ प्राजा - प॒त्यम् । गा॒र्मु॒तम् । च॒रुम् । निरिति॑ । व॒पे॒त् । प्र॒जाप॑ति॒मिति॑ प्र॒जा - प॒ति॒म् ।  12 ( 50) 

TS 2.4.4.2  
ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । सः । ए॒व । अ॒स्मै॒ । प्र॒जामिति॑ प्र - जाम् । प्रेति॑ । ज॒न॒य॒ति॒ । प्र॒जाप॑ति॒रिति॑ प्र॒जा - प॒तिः॒ । प॒शून् । अ॒सृ॒ज॒त॒ । ते । अ॒स्मा॒त् । सृ॒ष्टाः । परा᳚ञ्चः । आ॒य॒न्न् । ते । यत्र॑ । अव॑सन्न् । ततः॑ । ग॒र्मुत् । उदिति॑ । अ॒ति॒ष्ठ॒त् । तान् । पू॒षा । च॒ । अ॒न्ववै॑ता॒मित्य॑नु - अवै॑ताम् । सः । अ॒ब्र॒वी॒त् । पू॒षा । अ॒नया᳚ । मा॒ । प्रेति॑ । ति॒ष्ठ॒ । अथ॑ । त्वा॒ । प॒शवः॑ । उ॒पाव॑र्थ्स्य॒न्तीत्यु॑प - आव॑र्थ्स्यन्ति । इति॑ । माम् । प्रेति॑ । ति॒ष्ठ॒ । इति॑ । सोमः॑ । अ॒ब्र॒वी॒त् । मम॑ । वै ।  13 ( 50) 

TS 2.4.4.3  
अ॒कृ॒ष्ट॒प॒च्यमित्य॑कृष्ट - प॒च्यम् । इति॑ । उ॒भौ । वा॒म् । प्रेति॑ । ति॒ष्ठा॒नि॒ । इति॑ । अ॒ब्र॒वी॒त् । तौ । प्रेति॑ । अ॒ति॒ष्ठ॒त् । ततः॑ । वै । प्र॒जाप॑ति॒मिति॑ प्र॒जा - प॒ति॒म् । प॒शवः॑ । उ॒पाव॑र्त॒न्तेत्यु॑प-आव॑र्तन्त । यः । प॒शुका॑म॒ इति॑ प॒शु - का॒मः॒ । स्यात् । तस्मै᳚ । ए॒तम् । सो॒मा॒पौ॒ष्णमिति॑ सोमा - पौ॒ष्णम् । गा॒र्मु॒तम् । च॒रुम् । निरिति॑ । व॒पे॒त् । सो॒मा॒पू॒षणा॒विति॑ सोमा - पू॒षणौ᳚ । ए॒व । स्वेन॑ । भा॒ग॒धेये॒नेति॑ भाग- धेये॑न । उपेति॑ । धा॒व॒ति॒ । तौ । ए॒व । अ॒स्मै॒ । प॒शून् । प्रेति॑ । ज॒न॒य॒तः॒ । सोमः॑ । वै । रे॒तो॒धा इति॑ रेतः - धाः । पू॒षा । प॒शू॒नाम् । प्र॒ज॒न॒यि॒तेति॑ प्र - ज॒न॒यि॒ता । सोमः॑ । ए॒व । अ॒स्मै॒ । रेतः॑ । दधा॑ति । पू॒षा ( ) । प॒शून् । प्रेति॑ । ज॒न॒य॒ति॒ ।  ।  14 ( 53) 

TS 2.4.5.1  
अग्ने᳚ । गोभिः॑ । नः॒ । एति॑ । ग॒हि॒ । इन्दो॒ इति॑ । पु॒ष्ट्या । जु॒ष॒स्व॒ । नः॒ ।  । इन्द्रः॑ । ध॒र्ता । गृ॒हेषु॑ । नः॒ ।  । स॒वि॒ता । यः । स॒ह॒स्रियः॑ । सः । नः॒ । गृ॒हेषु॑ । रा॒र॒ण॒त् ।  । एति॑ । पू॒षा । ए॒तु॒ । एति॑ । वसु॑ ।  । धा॒ता । द॒दा॒तु॒ । नः॒ । र॒यिम् । ईशा॑नः । जग॑तः । पतिः॑ ।  । सः । नः॒ । पू॒र्णेन॑ । वा॒व॒न॒त् ।  । त्वष्टा᳚ । यः । वृ॒ष॒भः । वृषा᳚ । सः । नः॒ । गृ॒हेषु॑ । रा॒र॒ण॒त् ।  । स॒हस्रे॑ण । अ॒युते॑न । च॒ । येन॑ । दे॒वाः । अ॒मृत᳚म् ।  15 ( 50) 

TS 2.4.5.2  
दी॒र्घम् । श्रवः॑ । दि॒वि । ऐर॑यन्त ।  । रायः॑ । पो॒ष॒ । त्वम् । अ॒स्मभ्य॒मित्य॒स्म - भ्य॒म् । गवा᳚म् । कु॒ल्मिम् । जी॒वसे᳚ । एति॑ । यु॒व॒स्व॒ ।  । अ॒ग्निः । गृ॒हप॑ति॒रिति॑ गृ॒ह - प॒तिः॒ । सोमः॑ । वि॒श्व॒वनि॒रिति॑ विश्व - वनिः॑ । स॒वि॒ता । सु॒मे॒धा इति॑ सु-मे॒धाः । स्वाहा᳚ ।  । अग्ने᳚ । गृ॒ह॒प॒त॒ इति॑ गृह - प॒ते॒ । यः । ते॒ । घृत्यः॑ । भा॒गः । तेन॑ । सहः॑ । ओजः॑ । आ॒क्रम॑माणा॒येत्या᳚-क्रम॑माणाय । धे॒हि॒ । श्रैष्ठ्या᳚त् । प॒थः । मा । यो॒ष॒म् । मू॒र्द्धा । भू॒या॒स॒म् । स्वाहा᳚ ।  ।  16 ( 38) 

TS 2.4.6.1  
चि॒त्रया᳚ । य॒जे॒त॒ । प॒शुका॑म॒ इति॑ प॒शु - का॒मः॒ । इ॒यम् । वै । चि॒त्रा । यत् । वै । अ॒स्याम् । विश्व᳚म् । भू॒तम् । अधीति॑ । प्र॒जाय॑त॒ इति॑ प्र - जाय॑ते । तेन॑ । इ॒यम् । चि॒त्रा । यः । ए॒वम् । वि॒द्वान् । चि॒त्रया᳚ । प॒शुका॑म॒ इति॑ प॒शु - का॒मः॒ । यज॑ते । प्रेति॑ । प्र॒जयेति॑ प्र - जया᳚ । प॒शुभि॒रिति॑ प॒शु - भिः॒ । मि॒थु॒नैः । जा॒य॒ते॒ । प्रेति॑ । ए॒व । आ॒ग्ने॒येन॑ । वा॒प॒य॒ति॒ । रेतः॑ । सौ॒म्येन॑ । द॒धा॒ति॒ । रेतः॑ । ए॒व । हि॒तम् । त्वष्टा᳚ । रू॒पाणि॑ । वीति॑ । क॒रो॒ति॒ । सा॒र॒स्व॒तौ । भ॒व॒तः॒ । ए॒तत् । वै । दैव्य᳚म् । मि॒थु॒नम् । दैव्य᳚म् । ए॒व । अ॒स्मै॒ ।  17 ( 50) 

TS 2.4.6.2  
मि॒थु॒नम् । म॒द्ध्य॒तः । द॒धा॒ति॒ । पुष्ट्यै᳚ । प्र॒जन॑ना॒येति॑ प्र - जन॑नाय । सि॒नी॒वा॒ल्यै । च॒रुः । भ॒व॒ति॒ । वाक् । वै । सि॒नी॒वा॒ली । पुष्टिः॑ । खलु॑ । वै । वाक् । पुष्टि᳚म् । ए॒व । वाच᳚म् । उपेति॑ । ए॒ति॒ । ऐ॒न्द्रः । उ॒त्त॒म इत्यु॑त् - त॒मः । भ॒व॒ति॒ । तेन॑ । ए॒व । तत् । मि॒थु॒नम् । स॒प्त । ए॒तानि॑ । ह॒वीꣳषि॑ । भ॒व॒न्ति॒ । स॒प्त । ग्रा॒म्याः । प॒शवः॑ । स॒प्त । आ॒र॒ण्याः । स॒प्त । छन्दाꣳ॑सि । उ॒भय॑स्य । अव॑रुद्ध्या॒ इत्यव॑ - रु॒द्ध्यै॒ । अथ॑ । ए॒ताः । आहु॑ती॒रित्या - हु॒तीः॒ । जु॒हो॒ति॒ । ए॒ते । वै । दे॒वाः । पुष्टि॑पतय॒ इति॒ पुष्टि॑ - प॒त॒यः॒ । ते । ए॒व ( ) । अ॒स्मि॒न्न् । पुष्टि᳚म् । द॒ध॒ति॒ । पुष्य॑ति । प्र॒जयेति॑ प्र - जया᳚ । प॒शुभि॒रिति॑ प॒शु - भिः॒ । अथो॒ इति॑ । यत् । ए॒ताः । आहु॑ती॒रित्या - हु॒तीः॒ । जु॒होति॑ । प्रति॑ष्ठित्या॒ इति॒ प्रति॑ - स्थि॒त्यै॒ ।  ।  18 ( 62) 

TS 2.4.7.1  
मा॒रु॒तम् । अ॒सि॒ । म॒रुता᳚म् । ओजः॑ । अ॒पाम् । धारा᳚म् । भि॒न्धि॒ । र॒मय॑त । म॒रु॒तः॒ । श्ये॒नम् । आ॒यिन᳚म् । मनो॑जवस॒मिति॒ मनः॑ - ज॒व॒स॒म् । वृष॑णम् । सु॒वृ॒क्तिमिति॑ सु - वृ॒क्तिम् ।  । येन॑ । शर्द्धः॑ । उ॒ग्रम् । अव॑सृष्ट॒मित्यव॑ - सृ॒ष्ट॒म् । एति॑ । तत् । अ॒श्वि॒ना॒ । परीति॑ । ध॒त्त॒म् । स्व॒स्ति ।  । पु॒रो॒वा॒त इति॑ पुरः - वा॒तः । वर्.षन्न्॑ । जि॒न्वः । आ॒वृदित्या᳚ - वृत् । स्वाहा᳚ । वा॒ताव॒दिति॑ वा॒त - व॒त् । वर्.षन्न्॑ । उ॒ग्रः । आ॒वृदित्या᳚ - वृत् । स्वाहा᳚ । स्त॒नयन्न्॑ । वर्.षन्न्॑ । भी॒मः । आ॒वृदित्या᳚ - वृत् । स्वाहा᳚ । अ॒न॒श॒नि । अ॒व॒स्फूर्ज॒न्नित्य॑व-स्फूर्जन्न्॑ । दि॒द्युत् । वर्.षन्न्॑ । त्वे॒षः । आ॒वृदित्या᳚ - वृत् । स्वाहा᳚ । अ॒ति॒रा॒त्रमित्य॑ति - रा॒त्रम् । वर्.षन्न्॑ । पू॒र्तिः । आ॒वृदित्या᳚ - वृत् ।  19 ( 50) 

TS 2.4.7.2  
स्वाहा᳚ । ब॒हु । ह॒ । अ॒यम् । अ॒वृ॒षा॒त् । इति॑ । श्रु॒तः । आ॒वृदित्या᳚ - वृत् । स्वाहा᳚ । आ॒तप॒तीत्या᳚ - तप॑ति । वर्.षन्न्॑ । वि॒राडिति॑ वि - राट् । आ॒वृदित्या᳚ - वृत् । स्वाहा᳚ । अ॒व॒स्फूर्ज॒न्नित्य॑व - स्फूर्जन्न्॑ । दि॒द्युद् । वर्.षन्न्॑ । भू॒तः । आ॒वृदित्या᳚ - वृत् । स्वाहा᳚ । मान्दाः᳚ । वाशाः᳚ । शुन्ध्यूः᳚ । अजि॑राः ।  । ज्योति॑ष्मतीः । तम॑स्वरीः । उन्द॑तीः । सुफे॑ना॒ इति॒ सु - फे॒नाः॒ ।  । मित्र॑भृत॒ इति॒ मित्र॑ - भृ॒तः॒ । क्षत्र॑भृत॒ इति॒ क्षत्र॑ - भृ॒तः॒ । सुरा᳚ष्ट्रा॒ इति॒ सु - रा॒ष्ट्राः॒ । इ॒ह । मा॒ । अ॒व॒त॒ ।  । वृष्णः॑ । अश्व॑स्य । स॒न्दान॒मिति॑ सं - दान᳚म् । अ॒सि॒ । वृष्ट्यै᳚ । त्वा॒ । उपेति॑ । न॒ह्या॒मि॒ ।  ।  20 ( 42) 

TS 2.4.8.1  
देवाः᳚ । व॒स॒व्याः॒ । अग्ने᳚ । सो॒म॒ । सू॒र्य॒ ।  । देवाः᳚ । श॒र्म॒ण्याः॒ । मित्रा॑वरु॒णेति॒ मित्रा᳚ - व॒रु॒णा॒ । अ॒र्य॒म॒न्न् ।  । देवाः᳚ । स॒पी॒त॒य॒ इति॑ स - पी॒त॒यः॒ । अपा᳚म् । न॒पा॒त् । आ॒शु॒हे॒म॒न्नित्या॑शु - हे॒म॒न्न् ।  । उ॒द्नः । द॒त्त । उ॒द॒धिमित्यु॑द - धिम् । भि॒न्त॒ । दि॒वः । प॒र्जन्या᳚त् । अ॒न्तरि॑क्षात् । पृ॒थि॒व्याः । ततः॑ । नः॒ । वृष्ट्या᳚ । अ॒व॒त॒ ।  । दिवा᳚ । चि॒त् । तमः॑ । कृ॒ण्व॒न्ति॒ । प॒र्जन्ये॑न । उ॒द॒वा॒हेनेत्यु॑द - वा॒हेन॑ ।  । पृ॒थि॒वीम् । यत् । व्यु॒न्दन्तीति॑ वि-उ॒न्दन्ति॑ ।  । एति॑ । यम् । नरः॑ । सु॒दान॑व॒ इति॑ सु-दान॑वः । द॒दा॒शुषे᳚ । दि॒वः । कोश᳚म् । अचु॑च्यवुः ।  । वीति॑ । प॒र्जन्याः᳚ । सृ॒ज॒न्ति॒ । रोद॑सी॒ इति॑ । अन्विति॑ । धन्व॑ना । य॒न्ति॒ ।  21 ( 50) 

TS 2.4.8.2  
वृ॒ष्टयः॑ ।  । उदिति॑ । ई॒र॒य॒थ॒ । म॒रु॒तः॒ । स॒मु॒द्र॒तः । यू॒यम् । वृ॒ष्टिम् । व॒र्॒.ष॒य॒थ॒ । पु॒री॒षि॒णः॒ ।  । न । वः॒ । द॒स्राः॒ । उपेति॑ । द॒स्य॒न्ति॒ । धे॒नवः॑ । शुभ᳚म् । या॒ताम् । अन्विति॑ । रथाः᳚ । अ॒वृ॒थ्स॒त॒ ।  । सृ॒ज । वृ॒ष्टिम् । दि॒वः । एति॑ । अ॒द्भिरित्य॑त् - भिः । स॒मु॒द्रम् । पृ॒ण॒ ।  । अ॒ब्जा इत्य॑प् - जाः । अ॒सि॒ । प्र॒थ॒म॒जा इति॑ प्रथम - जाः । बल᳚म् । अ॒सि॒ । स॒मु॒द्रिय᳚म् ।  । उदिति॑ । नं॒भ॒य॒ । पृ॒थि॒वीम् । भि॒न्धि । इ॒दम् । दि॒व्यम् । नभः॑ ।  । उ॒द्नः । दि॒व्यस्य॑ । नः॒ । दे॒हि॒ । ईशा॑नः । वीति॑ । सृ॒ज॒ । दृति᳚म् ।  । ये । दे॒वाः ( ) । दि॒विभा॑गा॒ इति॑ दि॒वि - भा॒गाः॒ । ये । अ॒न्तरि॑क्षभागा॒ इत्य॒न्तरि॑क्ष - भा॒गाः॒ । ये । पृ॒थि॒विभा॑गा॒ इति॑ पृथि॒वि - भा॒गाः॒ ।  । ते । इ॒मम् । य॒ज्ञम् । अ॒व॒न्तु॒ । ते । इ॒दम् । क्षेत्र᳚म् । एति॑ । वि॒श॒न्तु॒ । ते । इ॒दम् । क्षेत्र᳚म् । अनु॑ । वीति॑ । वि॒श॒न्तु॒ ।  ।  22 ( 70) 

TS 2.4.9.1  
मा॒रु॒तम् । अ॒सि॒ । म॒रुता᳚म् । ओजः॑ । इति॑ । कृ॒ष्णम् । वासः॑ । कृ॒ष्णतू॑ष॒मिति॑ कृ॒ष्ण - तू॒ष॒म् । परीति॑ । ध॒त्ते॒ । ए॒तत् । वै । वृष्ट्यै᳚ । रू॒पम् । सरू॑प॒ इति॒ स - रू॒पः॒ । ए॒व । भू॒त्वा । प॒र्जन्य᳚म् । व॒र्.॒ष॒य॒ति॒ । र॒मय॑त । म॒रु॒तः॒ । श्ये॒नम् । आ॒यिन᳚म् । इति॑ । प॒श्चा॒द्वा॒तमिति॑ पश्चात् - वा॒तम् । प्रतीति॑ । मी॒व॒ति॒ । पु॒रो॒वा॒तमिति॑ पुरः - वा॒तम् । ए॒व । ज॒न॒य॒ति॒ । व॒र्॒.षस्य॑ । अव॑रुद्ध्या॒ इत्यव॑ - रु॒द्ध्यै॒ । वा॒त॒ना॒मानीति॑ वात - ना॒मानि॑ । जु॒हो॒ति॒ । वा॒युः । वै । वृष्ट्याः᳚ । ई॒शे॒ । वा॒युम् । ए॒व । स्वेन॑ । भा॒ग॒धेये॒नेति॑ भाग- धेये॑न । उपेति॑ । धा॒व॒ति॒ । सः । ए॒व । अ॒स्मै॒ । प॒र्जन्य᳚म् । व॒र्.॒ष॒य॒ति॒ । अ॒ष्टौ ।  23 ( 50) 

TS 2.4.9.2  
जु॒हो॒ति॒ । चत॑स्रः । वै । दिशः॑ । चत॑स्रः । अ॒वा॒न्त॒र॒दि॒शा इत्य॑वान्तर - दि॒शाः । दि॒ग्भ्य इति॑ दिक् - भ्यः । ए॒व । वृष्टि᳚म् । सम् । प्रेति॑ । च्या॒व॒य॒ति॒ । कृ॒ष्णा॒जि॒न इति॑ कृष्ण-अ॒जि॒ने । समिति॑ । यौ॒ति॒ । ह॒विः । ए॒व । अ॒कः॒ । अ॒न्त॒र्वे॒दीत्य॑न्तः - वे॒दि । समिति॑ । यौ॒ति॒ । अव॑रुद्ध्या॒ इत्यव॑ - रु॒द्ध्यै॒ । यती॑नाम् । अ॒द्यमा॑नानाम् । शी॒र्॒.षाणि॑ । परेति॑ । अ॒प॒त॒न्न् । ते । ख॒र्जूराः᳚ । अ॒भ॒व॒न्न् । तेषा᳚म् । रसः॑ । ऊ॒र्द्ध्वः । अ॒प॒त॒त् । तानि॑ । क॒रीरा॑णि । अ॒भ॒व॒न्न् । सौ॒म्यानि॑ । वै । क॒रीरा॑णि । सौ॒म्या । खलु॑ । वै । आहु॑ति॒रित्या - हु॒तिः॒ । दि॒वः । वृष्टि᳚म् । च्या॒व॒य॒ति॒ । यत् । क॒रीरा॑णि । भव॑न्ति ।  24 ( 50) 

TS 2.4.9.3  
सौ॒म्यया᳚ । ए॒व । आहु॒त्येत्या - हु॒त्या॒ । दि॒वः । वृष्टि᳚म् । अवेति॑ । रु॒न्धे॒ । मधु॑षा । समिति॑ । यौ॒ति॒ । अ॒पाम् । वै । ए॒षः । ओष॑धीनाम् । रसः॑ । यत् । मधु॑ । अ॒द्भ्य इत्य॑त् - भ्यः । ए॒व । ओष॑धीभ्य॒ इत्योष॑धि - भ्यः॒ । व॒र्.॒ष॒ति॒ । अथो॒ इति॑ । अ॒द्भ्य इत्य॑त् - भ्यः । ए॒व । ओष॑धीभ्य॒ इत्योष॑धि - भ्यः॒ । वृष्टि᳚म् । नीति॑ । न॒य॒ति॒ । मान्दाः᳚ । वाशाः᳚ । इति॑ । समिति॑ । यौ॒ति॒ । ना॒म॒धेयै॒रिति॑ नाम-धेयैः᳚ । ए॒व । ए॒नाः॒ । अच्छ॑ । ए॒ति॒ । अथो॒ इति॑ । यथा᳚ । ब्रू॒यात् । असौ᳚ । एति॑ । इ॒हि॒ । इति॑ । ए॒वम् । ए॒व । ए॒नाः॒ । ना॒म॒धेयै॒रिति॑ नाम-धेयैः᳚ । एति॑ ।  25 ( 50) 

TS 2.4.9.4  
च्या॒व॒य॒ति॒ । वृष्णः॑ । अश्व॑स्य । स॒न्दान॒मिति॑ सं - दान᳚म् । अ॒सि॒ । वृष्ट्यै᳚ । त्वा॒ । उपेति॑ । न॒ह्या॒मि॒ । इति॑ । आ॒ह॒ । वृषा᳚ । वै । अश्वः॑ । वृषा᳚ । प॒र्जन्यः॑ । कृ॒ष्णः । इ॒व॒ । खलु॑ । वै । भू॒त्वा । व॒र्.॒ष॒ति॒ । रू॒पेण॑ । ए॒व । ए॒न॒म् । समिति॑ । अ॒र्द्ध॒य॒ति॒ । व॒र्॒.षस्य॑ । अव॑रुद्ध्या॒ इत्यव॑ - रु॒द्ध्यै॒ ।  ।  26 ( 29) 

TS 2.4.10.1  
देवाः᳚ । व॒स॒व्याः॒ । देवाः᳚ । श॒र्म॒ण्याः॒ । देवाः᳚ । स॒पी॒त॒य॒ इति॑ स - पी॒त॒यः॒ । इति॑ । एति॑ । ब॒द्ध्ना॒ति॒ । दे॒वता॑भिः । ए॒व । अ॒न्व॒हमित्य॑नु - अ॒हम् । वृष्टि᳚म् । इ॒च्छ॒ति॒ । यदि॑ । वर्.षे᳚त् । ताव॑ति । ए॒व । हो॒त॒व्य᳚म् । यदि॑ । न । वर्.षे᳚त् । श्वः । भू॒ते । ह॒विः । निरिति॑ । व॒पे॒त् । अ॒हो॒रा॒त्रे इत्य॑हः - रा॒त्रे । वै । मि॒त्रावरु॑णा॒विति॑ मि॒त्रा - वरु॑णौ । अ॒हो॒रा॒त्राभ्या॒मित्य॑हः - रा॒त्राभ्या᳚म् । खलु॑ । वै । प॒र्जन्यः॑ । व॒र्.॒ष॒ति॒ । नक्त᳚म् । वा॒ । हि । दिवा᳚ । वा॒ । वर्.ष॑ति । मि॒त्रावरु॑णा॒विति॑ मि॒त्रा - वरु॑णौ । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । तौ । ए॒व । अ॒स्मै॒ ।  27 ( 50) 

TS 2.4.10.2  
अ॒हो॒रा॒त्राभ्या॒मित्य॑हः-रा॒त्राभ्या᳚म् । प॒र्जन्य᳚म् । व॒र्.॒ष॒य॒तः॒ । अ॒ग्नये᳚ । धा॒म॒च्छद॒ इति॑ धाम - छदे᳚ । पु॒रो॒डाश᳚म् । अ॒ष्टाक॑पाल॒मित्य॒ष्टा - क॒पा॒ल॒म् । निरिति॑ । व॒पे॒त् । मा॒रु॒तम् । स॒प्तक॑पाल॒मिति॑ स॒प्त - क॒पा॒ल॒म् । सौ॒र्यम् । एक॑कपाल॒मित्येक॑ - क॒पा॒ल॒म् । अ॒ग्निः । वै । इ॒तः । वृष्टि᳚म् । उदिति॑ । ई॒र॒य॒ति॒ । म॒रुतः॑ । सृ॒ष्टाम् । न॒य॒न्ति॒ । य॒दा । खलु॑ । वै । अ॒सौ । आ॒दि॒त्यः । न्यङ्॑ । र॒श्मिभि॒रिति॑ र॒श्मि - भिः॒ । प॒र्या॒वर्त॑त॒ इति॑ परि - आ॒वर्त॑ते । अथ॑ । व॒र्.॒ष॒ति॒ । धा॒म॒च्छदिति॑ धाम - छत् । इ॒व॒ । खलु॑ । वै । भू॒त्वा । व॒र्.॒ष॒ति॒ । ए॒ताः । वै । दे॒वताः᳚ । वृष्ट्याः᳚ । ई॒श॒ते॒ । ताः । ए॒व । स्वेन॑ । भा॒ग॒धेये॒नेति॑ भाग - धेये॑न । उपेति॑ । धा॒व॒ति॒ । ताः ।  28 ( 50) 

TS 2.4.10.3  
ए॒व । अ॒स्मै॒ । प॒र्जन्य᳚म् । व॒र्.॒ष॒य॒न्ति॒ । उ॒त । अव॑र्.षिष्यन्न् । वर्.ष॑ति । ए॒व । सृ॒ज । वृ॒ष्टिम् । दि॒वः । एति॑ । अ॒द्भिरित्य॑त् - भिः । स॒मु॒द्रम् । पृ॒ण॒ । इति॑ । आ॒ह॒ । इ॒माः । च॒ । ए॒व । अ॒मूः । च॒ । अ॒पः । समिति॑ । अ॒र्द्ध॒य॒ति॒ । अथो॒ इति॑ । आ॒भिः । ए॒व । अ॒मूः । अच्छ॑ । ए॒ति॒ । अ॒ब्जा इत्य॑प् - जाः । अ॒सि॒ । प्र॒थ॒म॒जा इति॑ प्रथम - जाः । बल᳚म् । अ॒सि॒ । स॒मु॒द्रिय᳚म् । इति॑ । आ॒ह॒ । य॒था॒य॒जुरिति॑ यथा - य॒जुः । ए॒व । ए॒तत् । उदिति॑ । नं॒भ॒य॒ । पृ॒थि॒वीम् । इति॑ । व॒र्.॒षा॒ह्वामिति॑ वर्.ष - ह्वाम् । जु॒हो॒ति॒ । ए॒षा । वै ( ) । ओष॑धीनाम् । वृ॒ष्टि॒वनि॒रिति॑ वृष्टि - वनिः॑ । तया᳚ । ए॒व । वृष्टि᳚म् । एति॑ । च्या॒व॒य॒ति॒ । ये । दे॒वाः । दि॒विभा॑गा॒ इति॑ दि॒वि - भा॒गाः॒ । इति॑ । कृ॒ष्णा॒जि॒नमिति॑ कृष्ण - अ॒जि॒नम् । अवेति॑ । धू॒नो॒ति॒ । इ॒मे । ए॒व । अ॒स्मै॒ । लो॒काः । प्री॒ताः । अ॒भीष्टा॒ इत्य॒भि - इ॒ष्टाः॒ । भ॒व॒न्ति॒ ।  ।  29 ( 71) 

TS 2.4.11.1  
सर्वा॑णि । छन्दाꣳ॑सि । ए॒तस्या᳚म् । इष्ट्या᳚म् । अ॒नूच्या॒नीत्य॑नु - उच्या॑नि । इति॑ । आ॒हुः॒ । त्रि॒ष्टुभः॑ । वै । ए॒तत् । वी॒र्य᳚म् । यत् । क॒कुत् । उ॒ष्णिहा᳚ । जग॑त्यै । यत् । उ॒ष्णि॒ह॒क॒कुभा॒वित्यु॑ष्णिह - क॒कुभौ᳚ । अ॒न्वाहेत्य॑नु - आह॑ । तेन॑ । ए॒व । सर्वा॑णि । छन्दाꣳ॑सि । अवेति॑ । रु॒न्धे॒ । गा॒य॒त्री । वै । ए॒षा । यत् । उ॒ष्णिहा᳚ । यानि॑ । च॒त्वारि॑ । अधीति॑ । अ॒क्षरा॑णि । चतु॑ष्पाद॒ इति॒ चतुः॑ - पा॒दः॒ । ए॒व । ते । प॒शवः॑ । यथा᳚ । पु॒रो॒डाशे᳚ । पु॒रो॒डाशः॑ । अधीति॑ । ए॒वम् । ए॒व । तत् । यत् । ऋ॒चि । अधीति॑ । अ॒क्षरा॑णि । यत् । जग॑त्या ।  30 ( 50) 

TS 2.4.11.2  
प॒रि॒द॒द्ध्यादिति॑ परि-द॒द्ध्यात् । अन्त᳚म् । य॒ज्ञम् । ग॒म॒ये॒त् । त्रि॒ष्टुभा᳚ । परीति॑ । द॒धा॒ति॒ । इ॒न्द्रि॒यम् । वै । वी॒र्य᳚म् । त्रि॒ष्टुक् । इ॒न्द्रि॒ये । ए॒व । वी॒र्ये᳚ । य॒ज्ञम् । प्रतीति॑ । स्था॒प॒य॒ति॒ । न । अन्त᳚म् । ग॒म॒य॒ति॒ । अग्ने᳚ । त्री । ते॒ । वाजि॑ना । त्री । स॒धस्थेति॑ स॒ध - स्था॒ । इति॑ । त्रिव॒त्येति॒ त्रि - व॒त्या॒ । परीति॑ । द॒धा॒ति॒ । स॒रू॒प॒त्वायेति॑ सरूप - त्वाय॑ । सर्वः॑ । वै । ए॒षः । य॒ज्ञः । यत् । त्रै॒धा॒त॒वीय᳚म् । कामा॑यकामा॒येति॒ कामा॑य - का॒मा॒य॒ । प्रेति॑ । यु॒ज्य॒ते॒ । सर्वे᳚भ्यः । हि । कामे᳚भ्यः । य॒ज्ञः । प्र॒यु॒ज्यत॒ इति॑ प्र - यु॒ज्यते᳚ । त्रै॒धा॒त॒वीये॑न । य॒जे॒त॒ । अ॒भि॒चर॒न्नित्य॑भि - चरन्न्॑ । सर्वः॑ । वै ।  31 ( 50) 

TS 2.4.11.3  
ए॒षः । य॒ज्ञः । यत् । त्रै॒धा॒त॒वीय᳚म् । सर्वे॑ण । ए॒व । ए॒न॒म् । य॒ज्ञेन॑ । अ॒भीति॑ । च॒र॒ति॒ । स्तृ॒णु॒ते । ए॒व । ए॒न॒म् । ए॒तया᳚ । ए॒व । य॒जे॒त॒ । अ॒भि॒च॒र्यमा॑ण॒ इत्य॑भि-च॒र्यमा॑णः । सर्वः॑ । वै । ए॒षः । य॒ज्ञः । यत् । त्रै॒धा॒त॒वीय᳚म् । सर्वे॑ण । ए॒व । य॒ज्ञेन॑ । य॒ज॒ते॒ । न । ए॒न॒म् । अ॒भि॒चर॒न्नित्य॑भि - चरन्न्॑ । स्तृ॒णु॒ते॒ । ए॒तया᳚ । ए॒व । य॒जे॒त॒ । स॒हस्रे॑ण । य॒क्ष्यमा॑णः । प्रजा॑त॒मिति॒ प्र - जा॒त॒म् । ए॒व । ए॒न॒त् । द॒दा॒ति॒ । ए॒तया᳚ । ए॒व । य॒जे॒त॒ । स॒हस्रे॑ण । ई॒जा॒नः । अन्त᳚म् । वै । ए॒षः । प॒शू॒नाम् । ग॒च्छ॒ति॒ ।  32 ( 50) 

TS 2.4.11.4  
यः । स॒हस्रे॑ण । यज॑ते । प्र॒जाप॑ति॒रिति॑ प्र॒जा - प॒तिः॒ । खलु॑ । वै । प॒शून् । अ॒सृ॒ज॒त॒ । तान् । त्रै॒धा॒त॒वीये॑न । ए॒व । अ॒सृ॒ज॒त॒ । यः । ए॒वम् । वि॒द्वान् । त्रै॒धा॒त॒वीये॑न । प॒शुका॑म॒ इति॑ प॒शु - का॒मः॒ । यज॑ते । यस्मा᳚त् । ए॒व । योनेः᳚ । प्र॒जाप॑ति॒रिति॑ प्र॒जा-प॒तिः॒ । प॒शून् । असृ॑जत । तस्मा᳚त् । ए॒व । ए॒ना॒न् । सृ॒ज॒ते॒ । उपेति॑ । ए॒न॒म् । उत्त॑र॒मित्युत् - त॒र॒म् । स॒हस्र᳚म् । न॒म॒ति॒ । दे॒वता᳚भ्यः । वै । ए॒षः । एति॑ । वृ॒श्च्य॒ते॒ । यः । य॒क्ष्ये । इति॑ । उ॒क्त्वा । न । यज॑ते । त्रै॒धा॒त॒वीये॑न । य॒जे॒त॒ । सर्वः॑ । वै । ए॒षः । य॒ज्ञः ।  33 ( 50) 

TS 2.4.11.5  
यत् । त्रै॒धा॒त॒वीय᳚म् । सर्वे॑ण । ए॒व । य॒ज्ञेन॑ । य॒ज॒ते॒ । न । दे॒वता᳚भ्यः । एति॑ । वृ॒श्च्य॒ते॒ । द्वाद॑शकपाल॒ इति॒ द्वाद॑श-क॒पा॒लः॒ । पु॒रो॒डाशः॑ । भ॒व॒ति॒ । ते । त्रयः॑ । चतु॑ष्कपाला॒ इति॒ चतुः॑-क॒पा॒लाः॒ । त्रि॒ष्ष॒मृ॒द्ध॒त्वायेति॑ त्रिष्षमृद्ध - त्वाय॑ । त्रयः॑ । पु॒रो॒डाशाः᳚ । भ॒व॒न्ति॒ । त्रयः॑ । इ॒मे । लो॒काः । ए॒षाम् । लो॒काना᳚म् । आप्त्यै᳚ । उत्त॑र‌उत्तर॒ इत्युत्त॑रः - उ॒त्त॒रः॒ । ज्यायान्॑ । भ॒व॒ति॒ । ए॒वम् । इ॒व॒ । हि । इ॒मे । लो॒काः । य॒व॒मय॒ इति॑ यव - मयः॑ । मद्ध्ये᳚ । ए॒तत् । वै । अ॒न्तरि॑क्षस्य । रू॒पम् । समृ॑द्ध्या॒ इति॒ सं - ऋ॒द्ध्यै॒ । सर्वे॑षाम् । अ॒भि॒ग॒मय॒न्नित्य॑भि - ग॒मयन्न्॑ । अवेति॑ । द्य॒ति॒ । अछं॑बट्कार॒मित्यछं॑बट् - का॒र॒म् । हिर॑ण्यम् । द॒दा॒ति॒ । तेजः॑ । ए॒व ।  34 ( 50) 

TS 2.4.11.6  
अवेति॑ । रु॒न्धे॒ । ता॒र्प्यम् । द॒दा॒ति॒ । प॒शून् । ए॒व । अवेति॑ । रु॒न्धे॒ । धे॒नुम् । द॒दा॒ति॒ । आ॒शिष॒ इत्या᳚ - शिषः॑ । ए॒व । अवेति॑ । रु॒न्धे॒ । साम्नः॑ । वै । ए॒षः । वर्णः॑ । यत् । हिर॑ण्यम् । यजु॑षाम् । ता॒र्प्यम् । उ॒क्था॒म॒दाना॒मित्यु॑क्थ - म॒दाना᳚म् । धे॒नुः । ए॒तान् । ए॒व । सर्वान्॑ । वर्णान्॑ । अवेति॑ । रु॒न्धे॒ ।  ।  35 ( 30) 

TS 2.4.12.1  
त्वष्टा᳚ । ह॒तपु॑त्र॒ इति॑ ह॒त - पु॒त्रः॒ । वीन्द्र॒मिति॒ वि - इ॒न्द्र॒म् । सोम᳚म् । एति॑ । अ॒ह॒र॒त् । तस्मिन्न्॑ । इन्द्रः॑ । उ॒प॒ह॒वमित्यु॑प-ह॒वम् । ऐ॒च्छ॒त॒ । तम् । न । उपेति॑ । अ॒ह्व॒य॒त॒ । पु॒त्रम् । मे॒ । अ॒व॒धीः॒ । इति॑ । सः । य॒ज्ञ॒वे॒श॒समिति॑ यज्ञ - वे॒श॒सम् । कृ॒त्वा । प्रा॒सहेति॑ प्र - सहा᳚ । सोम᳚म् । अ॒पि॒ब॒त् । तस्य॑ । यत् । अ॒त्यशि॑ष्य॒तेत्य॑ति - अशि॑ष्यत । तत् । त्वष्टा᳚ । आ॒ह॒व॒नीय॒मित्या᳚ - ह॒व॒नीय᳚म् । उप॑ । प्रेति॑ । अ॒व॒र्त॒य॒त् । स्वाहा᳚ । इन्द्र॑शत्रु॒रितीन्द्र॑ - श॒त्रुः॒ । व॒र्द्ध॒स्व॒ । इति॑ । सः । याव॑त् । ऊ॒र्द्ध्वः । प॒रा॒विद्ध्य॒तीति॑ परा - विद्ध्य॑ति । ताव॑ति । स्व॒यम् । ए॒व । वीति॑ । अ॒र॒म॒त॒ । यदि॑ । वा॒ । ताव॑त् । प्र॒व॒णमिति॑ प्र - व॒नम् ।  36 ( 50) 

TS 2.4.12.2  
आसी᳚त् । यदि॑ । वा॒ । ताव॑त् । अधीति॑ । अ॒ग्नेः । आसी᳚त् । सः । सं॒भव॒न्निति॑ सं - भवन्न्॑ । अ॒ग्नीषोमा॒वित्य॒ग्नी - सोमौ᳚ । अ॒भि । समिति॑ । अ॒भ॒व॒त् । सः । इ॒षु॒मा॒त्रमि॑षुमात्र॒मिती॑षुमा॒त्रं - इ॒षु॒मा॒त्र॒म् । विष्वङ्॑ । अ॒व॒र्द्ध॒त॒ । सः । इ॒मान् । लो॒कान् । अ॒वृ॒णो॒त् । यत् । इ॒मान् । लो॒कान् । अवृ॑णोत् । तत् । वृ॒त्रस्य॑ । वृ॒त्र॒त्वमिति॑ वृत्र - त्वम् । तस्मा᳚त् । इन्द्रः॑ । अ॒बि॒भे॒त् । अपीति॑ । त्वष्टा᳚ । तस्मै᳚ । त्वष्टा᳚ । वज्र᳚म् । अ॒सि॒ञ्च॒त् । तपः॑ । वै । सः । वज्रः॑ । आ॒सी॒त् । तम् । उद्य॑न्तु॒मित्युत् - य॒न्तु॒म् । न । अ॒श॒क्नो॒त् । अथ॑ । वै । तर्.हि॑ । विष्णुः॑ ।  37 ( 50) 

TS 2.4.12.3  
अ॒न्या । दे॒वता᳚ । आ॒सी॒त् । सः । अ॒ब्र॒वी॒त् । विष्णो᳚ । एति॑ । इ॒हि॒ । इ॒दम् । एति॑ । ह॒रि॒ष्या॒वः॒ । येन॑ । अ॒यम् । इ॒दम् । इति॑ । सः । विष्णुः॑ । त्रे॒धा । आ॒त्मान᳚म् । वि । नीति॑ । अ॒ध॒त्त॒ । पृ॒थि॒व्याम् । तृती॑यम् । अ॒न्तरि॑क्षे । तृती॑यम् । दि॒वि । तृती॑यम् । अ॒भि॒प॒र्या॒व॒र्तादित्य॑भि - प॒र्या॒व॒र्तात् । हि । अबि॑भेत् । यत् । पृ॒थि॒व्याम् । तृती॑यम् । आसी᳚त् । तेन॑ । इन्द्रः॑ । वज्र᳚म् । उदिति॑ । अ॒य॒च्छ॒त् । विष्ण्व॑नुस्थित॒ इति॒ विष्णु॑ - अ॒नु॒स्थि॒तः॒ । सः । अ॒ब्र॒वी॒त् । मा । मे॒ । प्रेति॑ । हाः॒ । अस्ति॑ । वै । इ॒दम् ।  38 ( 50) 

TS 2.4.12.4  
मयि॑ । वी॒र्य᳚म् । तत् । ते॒ । प्रेति॑ । दा॒स्या॒मि॒ । इति॑ । तत् । अ॒स्मै॒ । प्रेति॑ । अ॒य॒च्छ॒त् । तत् । प्रतीति॑ । अ॒गृ॒ह्णा॒त् । अधाः᳚ । मा॒ । इति॑ । तत् । विष्ण॑वे । अति॑ । प्रेति॑ । अ॒य॒च्छ॒त् । तत् । विष्णुः॑ । प्रतीति॑ । अ॒गृ॒ह्णा॒त् । अ॒स्मासु॑ । इन्द्रः॑ । इ॒न्द्रि॒यम् । द॒धा॒तु॒ । इति॑ । यत् । अ॒न्तरि॑क्षे । तृती॑यम् । आसी᳚त् । तेन॑ । इन्द्रः॑ । वज्र᳚म् । उदिति॑ । अ॒य॒च्छ॒त् । विष्ण्व॑नुस्थित॒ इति॒ विष्णु॑ - अ॒नु॒स्थि॒तः॒ । सः । अ॒ब्र॒वी॒त् । मा । मे॒ । प्रेति॑ । हाः॒ । अस्ति॑ । वै । इ॒दम् ।  39 ( 50) 

TS 2.4.12.5  
मयि॑ । वी॒र्य᳚म् । तत् । ते॒ । प्रेति॑ । दा॒स्या॒मि॒ । इति॑ । तत् । अ॒स्मै॒ । प्रेति॑ । अ॒य॒च्छ॒त् । तत् । प्रतीति॑ । अ॒गृ॒ह्णा॒त् । द्विः । मा॒ । अ॒धाः॒ । इति॑ । तत् । विष्ण॑वे । अति॑ । प्रेति॑ । अ॒य॒च्छ॒त् । तत् । विष्णुः॑ । प्रतीति॑ । अ॒गृ॒ह्णा॒त् । अ॒स्मासु॑ । इन्द्रः॑ । इ॒न्द्रि॒यम् । द॒धा॒तु॒ । इति॑ । यत् । दि॒वि । तृती॑यम् । आसी᳚त् । तेन॑ । इन्द्रः॑ । वज्र᳚म् । उदिति॑ । अ॒य॒च्छ॒त् । विष्ण्व॑नुस्थित॒ इति॒ विष्णु॑ - अ॒नु॒स्थि॒तः॒ । सः । अ॒ब्र॒वी॒त् । मा । मे॒ । प्रेति॑ । हाः॒ । येन॑ । अ॒हम् ।  40 ( 50) 

TS 2.4.12.6  
इ॒दम् । अस्मि॑ । तत् । ते॒ । प्रेति॑ । दा॒स्या॒मि॒ । इति॑ । त्वी(3) । इति॑ । अ॒ब्र॒वी॒त् । स॒न्धामिति॑ सं - धाम् । तु । समिति॑ । द॒धा॒व॒है॒ । त्वाम् । ए॒व । प्रेति॑ । वि॒शा॒नि॒ । इति॑ । यत् । माम् । प्र॒वि॒शेरिति॑ प्र-वि॒शेः । किम् । मा॒ । भु॒ञ्ज्याः॒ । इति॑ । अ॒ब्र॒वी॒त् । त्वाम् । ए॒व । इ॒न्धी॒य॒ । तव॑ । भोगा॑य । त्वाम् । प्रेति॑ । वि॒शे॒य॒म् । इति॑ । अ॒ब्र॒वी॒त् । तम् । वृ॒त्रः । प्रेति॑ । अ॒वि॒श॒त् । उ॒दर᳚म् । वै । वृ॒त्रः । क्षुत् । खलु॑ । वै । म॒नु॒ष्य॑स्य । भ्रातृ॑व्यः । यः ।  41 ( 50) 

TS 2.4.12.7  
ए॒वम् । वेद॑ । हन्ति॑ । क्षुध᳚म् । भ्रातृ॑व्यम् । तत् । अ॒स्मै॒ । प्रेति॑ । अ॒य॒च्छ॒त् । तत् । प्रतीति॑ । अ॒गृ॒ह्णा॒त् । त्रिः । मा॒ । अ॒धाः॒ । इति॑ । तत् । विष्ण॑वे । अति॑ । प्रेति॑ । अ॒य॒च्छ॒त् । तत् । विष्णुः॑ । प्रतीति॑ । अ॒गृ॒ह्णा॒त् । अ॒स्मासु॑ । इन्द्रः॑ । इ॒न्द्रि॒यम् । द॒धा॒तु॒ । इति॑ । यत् । त्रिः । प्रेति॑ । अय॑च्छत् । त्रिः । प्र॒त्यगृ॑ह्णा॒दिति॑ प्रति - अगृ॑ह्णात् । तत् । त्रि॒धातो॒रिति॑ त्रि - धातोः᳚ । त्रि॒धा॒तु॒त्वमिति॑ त्रिधातु - त्वम् । यत् । विष्णुः॑ । अ॒न्वति॑ष्ठ॒तेत्य॑नु - अति॑ष्ठत । विष्ण॑वे । अति॑ । प्रेति॑ । अय॑च्छत् । तस्मा᳚त् । ऐ॒न्द्रा॒वै॒ष्ण॒वमित्यै᳚न्द्रा - वै॒ष्ण॒वम् । ह॒विः । भ॒व॒ति॒ ( ) । यत् । वै । इ॒दम् । किम् । च॒ । तत् । अ॒स्मै॒ । तत् । प्रेति॑ । अ॒य॒च्छ॒त् । ऋचः॑ । सामा॑नि । यजूꣳ॑षि । स॒हस्र᳚म् । वै । अ॒स्मै॒ । तत् । प्रेति॑ । अ॒य॒च्छ॒त् । तस्मा᳚त् । स॒हस्र॑दक्षिण॒मिति॑ स॒हस्र॑ - द॒क्षि॒ण॒म् ।  ।  42 ( 71) 

TS 2.4.13.1  
दे॒वाः । वै । रा॒ज॒न्या᳚त् । जाय॑मानात् । अ॒बि॒भ॒युः॒ । तम् । अ॒न्तः । ए॒व । सन्त᳚म् । दाम्ना᳚ । अपेति॑ । औं॒भ॒न्न् । सः । वै । ए॒षः । अपो᳚ब्ध॒ इत्यप॑- उ॒ब्धः॒ । जा॒य॒ते॒ । यत् । रा॒ज॒न्यः॑ । यत् । वै । ए॒षः । अन॑पोब्ध॒ इत्यन॑प - उ॒ब्धः॒ । जाये॑त । वृ॒त्रान् । घ्नन्न् । च॒रे॒त् । यम् । का॒मये॑त । रा॒ज॒न्य᳚म् । अन॑पोब्ध॒ इत्यन॑प - उ॒ब्धः॒ । जा॒ये॒त॒ । वृ॒त्रान् । घ्नन्न् । च॒रे॒त् । इति॑ । तस्मै᳚ । ए॒तम् । ऐ॒न्द्रा॒बा॒र्.॒ह॒स्प॒त्यमित्यै᳚न्द्रा-बा॒र्.॒ह॒स्प॒त्यम् । च॒रुम् । निरिति॑ । व॒पे॒त् । ऐ॒न्द्रः । वै । रा॒ज॒न्यः॑ । ब्रह्म॑ । बृह॒स्पतिः॑ । ब्रह्म॑णा । ए॒व । ए॒न॒म् ( ) । दाम्नः॑ । अ॒पोंभ॑ना॒दित्य॑प-उंभ॑नात् । मु॒ञ्च॒ति॒ । हि॒र॒ण्मय᳚म् । दाम॑ । दक्षि॑णा । सा॒क्षादिति॑ स-अ॒क्षात् । ए॒व । ए॒न॒म् । दाम्नः॑ । अ॒पोंभ॑ना॒दित्य॑प - उंभ॑नात् । मु॒ञ्च॒ति॒ ।  ।  43 ( 62) 

TS 2.4.14.1  
नवो॑नव॒ इति॒ नवः॑ - न॒वः॒ । भ॒व॒ति॒ । जाय॑मानः । अह्ना᳚म् । के॒तुः । उ॒षसा᳚म् । ए॒ति॒ । अग्रे᳚ ।  । भा॒गम् । दे॒वेभ्यः॑ । वीति॑ । द॒धा॒ति॒ । आ॒यन्नित्या᳚ - यन्न् । प्रेति॑ । च॒न्द्रमाः᳚ । ति॒र॒ति॒ । दी॒र्घम् । आयुः॑ ।  । यम् । आ॒दि॒त्याः । अꣳ॒॒शुम् । आ॒प्या॒यय॒न्तीत्या᳚ - प्या॒यय॑न्ति । यम् । अक्षि॑तम् । अक्षि॑तयः । पिब॑न्ति ।  । तेन॑ । नः॒ । राजा᳚ । वरु॑णः । बृह॒स्पतिः॑ । एति॑ । प्या॒य॒य॒न्तु॒ । भुव॑नस्य । गो॒पा इति॑ गो - पाः ।  । प्राच्या᳚म् । दि॒शि । त्वम् । इ॒न्द्र॒ । अ॒सि॒ । राजा᳚ । उ॒त । उदी᳚च्याम् । वृ॒त्र॒ह॒न्निति॑ वृत्र - ह॒न्न् । वृ॒त्र॒हेति॑ वृत्र - हा । अ॒सि॒ ।  । यत्र॑ । यन्ति॑ । स्रो॒त्याः । तत् ।  44 ( 50) 

TS 2.4.14.2  
जि॒तम् । ते॒ । द॒क्षि॒ण॒तः । वृ॒ष॒भः । ए॒धि॒ । हव्यः॑ ।  । इन्द्रः॑ । ज॒या॒ति॒ । न । परेति॑ । ज॒या॒तै॒ । अ॒धि॒रा॒ज इत्य॑धि - रा॒जः । राज॒स्विति॒ राज॑ - सु॒ । रा॒ज॒या॒ति॒ ।  । विश्वाः᳚ । हि । भू॒याः । पृत॑नाः । अ॒भि॒ष्टीः । उ॒प॒सद्य॒ इत्यु॑प - सद्यः॑ । न॒म॒स्यः॑ । यथा᳚ । अस॑त् ।  । अ॒स्य । इत् । ए॒व । प्रेति॑ । रि॒रि॒चे॒ । म॒हि॒त्वमिति॑ महि - त्वम् । दि॒वः । पृ॒थि॒व्याः । परीति॑ । अ॒न्तरि॑क्षात् ।  । स्व॒राडिति॑ स्व - राट् । इन्द्रः॑ । दमे᳚ । एति॑ । वि॒श्वगू᳚र्त॒ इति॑ वि॒श्व-गू॒र्तः॒ । स्व॒रिः । अम॑त्रः । व॒व॒क्षे॒ । रणा॑य ।  । अ॒भीति॑ । त्वा॒ । शू॒र॒ । नो॒नु॒मः॒ । अदु॑ग्धाः । इ॒व॒ । धे॒नवः॑ ।  । ईशा॑नम् ।  45 ( 50) 

TS 2.4.14.3  
अ॒स्य । जग॑तः । सु॒व॒र्दृश॒मिति॑ सुवः - दृश᳚म् । ईशा॑नम् । इ॒न्द्र॒ । त॒स्थुषः॑ ।  । त्वाम् । इत् । हि । हवा॑महे । सा॒ता । वाज॑स्य । का॒रवः॑ ।  । त्वाम् । वृ॒त्रेषु॑ । इ॒न्द्र॒ । सत्प॑ति॒मिति॒ सत् - प॒ति॒म् । नरः॑ । त्वाम् । काष्ठा॑सु । अर्व॑तः ।  । यत् । द्यावः॑ । इ॒न्द्र॒ । ते॒ । श॒तम् । श॒तम् । भूमीः᳚ । उ॒त । स्युः ।  । न । त्वा॒ । व॒ज्रि॒न्न् । स॒हस्र᳚म् । सूर्याः᳚ । अन्विति॑ । न । जा॒तम् । अ॒ष्ट॒ । रोद॑सी॒ इति॑ ।  । पिब॑ । सोम᳚म् । इ॒न्द्र॒ । मन्द॑तु । त्वा॒ । यम् । ते॒ । सु॒षाव॑ । ह॒र्य॒श्वेति॑ हरि - अ॒श्व॒ । अद्रिः॑ ।  ।  46 ( 50) 

TS 2.4.14.4  
सो॒तुः । बा॒हुभ्या॒मिति॑ बा॒हु - भ्या॒म् । सुय॑त॒ इति॒ सु - य॒तः॒ । न । अर्वा᳚ ।  । रे॒वतीः᳚ । नः॒ । स॒ध॒माद॒ इति॑ सध - मादः॑ । इन्द्रे᳚ । स॒न्तु॒ । तु॒विवा॑जा॒ इति॑ तु॒वि - वा॒जाः॒ ।  । क्षु॒मन्तः॑ । याभिः॑ । मदे॑म ।  । उदिति॑ । अ॒ग्ने॒ । शुच॑यः । तव॑ । वीति॑ । ज्योति॑षा । उदिति॑ । उ॒ । त्यम् । जा॒तवे॑दस॒मिति॑ जा॒त - वे॒द॒स॒म् । स॒प्त । त्वा॒ । ह॒रितः॑ । रथे᳚ । वह॑न्ति । दे॒व॒ । सू॒र्य॒ ।  । शो॒चिष्के॑श॒मिति॑ शो॒चिः - के॒श॒म् । वि॒च॒क्ष॒णेति॑ वि - च॒क्ष॒ण॒ ।  । चि॒त्रम् । दे॒वाना᳚म् । उदिति॑ । अ॒गा॒त् । अनी॑कम् । चक्षुः॑ । मि॒त्रस्य॑ । वरु॑णस्य । अ॒ग्नेः ।  । एति॑ । अ॒प्राः॒ । द्यावा॑पृथि॒वी इति॒ द्यावा᳚ - पृ॒थि॒वी । अ॒न्तरि॑क्षम् । सूर्यः॑ । आ॒त्मा । जग॑तः । त॒स्थुषः॑ ।  47 ( 50) 

TS 2.4.14.5  
च॒ ।  । विश्वे᳚ । दे॒वाः । ऋ॒ता॒वृध॒ इत्यृ॑त - वृधः॑ । ऋ॒तुभि॒रित्यृ॒तु-भिः॒ । ह॒व॒न॒श्रुत॒ इति॑ हवन - श्रुतः॑ ।  । जु॒षन्ता᳚म् । युज्य᳚म् । पयः॑ ।  । विश्वे᳚ । दे॒वाः॒ । शृ॒णु॒त । इ॒मम् । हव᳚म् । मे॒ । ये । अ॒न्तरि॑क्षे । ये । उपेति॑ । द्यवि॑ । स्थ ।  । ये । अ॒ग्नि॒जि॒ह्वा इत्य॑ग्नि - जि॒ह्वाः । उ॒त । वा॒ । यज॑त्राः । आ॒सद्येत्या᳚ - सद्य॑ । अ॒स्मिन्न् । ब॒र्॒.हिषि॑ । मा॒द॒य॒द्ध्व॒म् ।  ।  48 ( 30) 

2.5      द्वितीयकाण्डे पञ्चमः प्रश्नः - इष्टिविधानं
TS 2.5.1.1  
वि॒श्वरू॑प॒ इति॑ वि॒श्व - रू॒पः॒ । वै । त्वा॒ष्ट्रः । पु॒रोहि॑त॒ इति॑ पु॒रः-हि॒तः॒ । दे॒वाना᳚म् । आ॒सी॒त् । स्व॒स्रीयः॑ । असु॑राणाम् । तस्य॑ । त्रीणि॑ । शी॒र्.॒षाणि॑ । आ॒स॒न्न् । सो॒म॒पान॒मिति॑ सोम - पान᳚म् । सु॒रा॒पान॒मिति॑ सुरा - पान᳚म् । अ॒न्नाद॑न॒मित्य॑न्न - अद॑नम् । सः । प्र॒त्यक्ष॒मिति॑ प्रति - अक्ष᳚म् । दे॒वेभ्यः॑ । भा॒गम् । अ॒व॒द॒त् । प॒रोक्ष॒मिति॑ परः - अक्ष᳚म् । असु॑रेभ्यः । सर्व॑स्मै । वै । प्र॒त्यक्ष॒मिति॑ प्रति - अक्ष᳚म् । भा॒गम् । व॒द॒न्ति॒ । यस्मै᳚ । ए॒व । प॒रोक्ष॒मिति॑ परः - अक्ष᳚म् । वद॑न्ति । तस्य॑ । भा॒गः । उ॒दि॒तः । तस्मा᳚त् । इन्द्रः॑ । अ॒बि॒भे॒त् । ई॒दृङ् । वै । रा॒ष्ट्रम् । वीति॑ । प॒र्याव॑र्तय॒तीति॑ परि - आव॑र्तयति । इति॑ । तस्य॑ । वज्र᳚म् । आ॒दायेत्या᳚ - दाय॑ । शी॒र्.॒षाणि॑ । अ॒च्छि॒न॒त् । यत् । सो॒म॒पान॒मिति॑ सोम-पान᳚म् ।  1 ( 50) 

TS 2.5.1.2  
आसी᳚त् । सः । क॒पिञ्ज॑लः । अ॒भ॒व॒त् । यत् । सु॒रा॒पान॒मिति॑ सुरा - पान᳚म् । सः । क॒ल॒विङ्कः॑ । यत् । अ॒न्नाद॑न॒मित्य॑न्न-अद॑नम् । सः । ति॒त्ति॒रिः । तस्य॑ । अ॒ञ्ज॒लिना᳚ । ब्र॒ह्म॒ह॒त्यामिति॑ ब्रह्म-ह॒त्याम् । उपेति॑ । अ॒गृ॒ह्णा॒त् । ताम् । सं॒ॅव॒थ्स॒रमिति॑ सं - व॒थ्स॒रम् । अ॒बि॒भः॒ । तम् । भू॒तानि॑ । अ॒भीति॑ । अ॒क्रो॒श॒न्न् । ब्रह्म॑ह॒न्निति॒ ब्रह्म॑ - ह॒न्न् । इति॑ । सः । पृ॒थि॒वीम् । उपेति॑ । अ॒सी॒द॒त् । अ॒स्यै । ब्र॒ह्म॒ह॒त्याया॒ इति॑ ब्रह्म - ह॒त्यायै᳚ । तृती॑यम् । प्रतीति॑ । गृ॒हा॒ण॒ । इति॑ । सा । अ॒ब्र॒वी॒त् । वर᳚म् । वृ॒णै॒ । खा॒तात् । प॒रा॒भ॒वि॒ष्यन्तीति॑ परा - भ॒वि॒ष्यन्ती᳚ । म॒न्ये॒ । ततः॑ । मा । परेति॑ । भू॒व॒म् । इति॑ । पु॒रा । ते॒ ।  2 ( 50) 

TS 2.5.1.3  
सं॒ॅव॒थ्स॒रादिति॑ सं - व॒थ्स॒रात् । अपीति॑ । रो॒हा॒त् । इति॑ । अ॒ब्र॒वी॒त् । तस्मा᳚त् । पु॒रा । सं॒ॅव॒थ्स॒रादिति॑ सं - व॒थ्स॒रात् । पृ॒थि॒व्यै । खा॒तम् । अपीति॑ । रो॒ह॒ति॒ । वारे॑वृत॒मिति॒ वारे᳚ - वृ॒त॒म् । हि । अ॒स्यै॒ । तृती॑यम् । ब्र॒ह्म॒ह॒त्याया॒ इति॑ ब्रह्म - ह॒त्यायै᳚ । प्रतीति॑ । अ॒गृ॒ह्णा॒त् । तत् । स्वकृ॑त॒मिति॒ स्व - कृ॒त॒म् । इरि॑णम् । अ॒भ॒व॒त् । तस्मा᳚त् । आहि॑ताग्नि॒रित्याहि॑त - अ॒ग्निः॒ । श्र॒द्धादे॑व॒ इति॑ श्र॒द्धा - दे॒वः॒ । स्वकृ॑त॒ इति॒ स्व - कृ॒ते॒ । इरि॑णे । न । अवेति॑ । स्ये॒त् । ब्र॒ह्म॒ह॒त्याया॒ इति॑ ब्रह्म - ह॒त्यायै᳚ । हि । ए॒षः । वर्णः॑ । सः । वन॒स्पतीन्॑ । उपेति॑ । अ॒सी॒द॒त् । अ॒स्यै । ब्र॒ह्म॒ह॒त्याया॒ इति॑ ब्रह्म - ह॒त्यायै᳚ । तृती॑यम् । प्रतीति॑ । गृ॒ह्णी॒त॒ । इति॑ । ते । अ॒ब्रु॒व॒न्न् । वर᳚म् । वृ॒णा॒म॒है॒ । वृ॒क्णात् ।  3 ( 50) 

TS 2.5.1.4  
प॒रा॒भ॒वि॒ष्यन्त॒ इति॑ परा-भ॒वि॒ष्यन्तः॑ । म॒न्या॒म॒हे॒ । ततः॑ । मा । परेति॑ । भू॒म॒ । इति॑ । आ॒व्रश्च॑ना॒दित्या᳚-व्रश्च॑नात् । वः॒ । भूयाꣳ॑सः । उदिति॑ । ति॒ष्ठा॒न् । इति॑ । अ॒ब्र॒वी॒त् । तस्मा᳚त् । आ॒व्रश्च॑ना॒दित्या᳚ - व्रश्च॑नात् । वृ॒क्षाणा᳚म् । भूयाꣳ॑सः । उदिति॑ । ति॒ष्ठ॒न्ति॒ । वारे॑वृत॒मिति॒ वारे᳚ - वृ॒त॒म् । हि । ए॒षा॒म् । तृती॑यम् । ब्र॒ह्म॒ह॒त्याया॒ इति॑ ब्रह्म - ह॒त्यायै᳚ । प्रतीति॑ । अ॒गृ॒ह्ण॒न्न् । सः । नि॒र्या॒स इति॑ निः - या॒सः । अ॒भ॒व॒त् । तस्मा᳚त् । नि॒र्या॒सस्येति॑ निः - या॒सस्य॑ । न । आ॒श्य᳚म् । ब्र॒ह्म॒ह॒त्याया॒ इति॑ ब्रह्म-ह॒त्यायै᳚ । हि । ए॒षः । वर्णः॑ । अथो॒ इति॑ । खलु॑ । यः । ए॒व । लोहि॑तः । यः । वा॒ । आ॒व्रश्च॑ना॒दित्या᳚ - व्रश्च॑नात् । नि॒र्येष॒तीति॑ निः - येष॑ति । तस्य॑ । न । आ॒श्य᳚म् ।  4 ( 50) 

TS 2.5.1.5  
काम᳚म् । अ॒न्यस्य॑ । सः । स्त्री॒षꣳ॒॒सा॒दमिति॑ स्त्री - सꣳ॒॒सा॒दम् । उपेति॑ । अ॒सी॒द॒त् । अ॒स्यै । ब्र॒ह्म॒ह॒त्याया॒ इति॑ ब्रह्म - ह॒त्यायै᳚ । तृती॑यम् । प्रतीति॑ । गृ॒ह्णी॒त॒ । इति॑ । ताः । अ॒ब्रु॒व॒न्न् । वर᳚म् । वृ॒णा॒म॒है॒ । ऋत्वि॑यात् । प्र॒जामिति॑ प्र - जाम् । वि॒न्दा॒म॒है॒ । काम᳚म् । एति॑ । विज॑नितो॒रिति॒ वि - ज॒नि॒तोः॒ । समिति॑ । भ॒वा॒म॒ । इति॑ । तस्मा᳚त् । ऋत्वि॑यात् । स्त्रियः॑ । प्र॒जामिति॑ प्र-जाम् । वि॒न्द॒न्ते॒ । काम᳚म् । एति॑ । विज॑नितो॒रिति॒ वि - ज॒नि॒तोः॒ । समिति॑ । भ॒व॒न्ति॒ । वारे॑वृत॒मिति॒ वारे᳚ - वृ॒त॒म् । हि । आ॒सा॒म् । तृती॑यम् । ब्र॒ह्म॒ह॒त्याया॒ इति॑ ब्रह्म - ह॒त्यायै᳚ । प्रतीति॑ । अ॒गृ॒ह्ण॒न्न् । सा । मल॑वद्वासा॒ इति॒ मल॑वत् - वा॒साः॒ । अ॒भ॒व॒त् । तस्मा᳚त् । मल॑वद्वास॒सेति॒ मल॑वत् - वा॒स॒सा॒ । न । समिति॑ । व॒दे॒त॒ ।  5 ( 50) 

TS 2.5.1.6  
न । स॒ह । आ॒सी॒त॒ । न । अ॒स्याः॒ । अन्न᳚म् । अ॒द्या॒त् । ब्र॒ह्म॒ह॒त्याया॒ इति॑ ब्रह्म - ह॒त्यायै᳚ । हि । ए॒षा । वर्ण᳚म् । प्र॒ति॒मुच्येति॑ प्रति-मुच्य॑ । आस्ते᳚ । अथो॒ इति॑ । खलु॑ । आ॒हुः॒ । अ॒भ्यञ्ज॑न॒मित्य॑भि - अञ्ज॑नम् । वाव । स्त्रि॒याः । अन्न᳚म् । अ॒भ्यञ्ज॑न॒मित्य॑भि - अञ्ज॑नम् । ए॒व । न । प्र॒ति॒गृह्य॒मिति॑ प्रति - गृह्य᳚म् । काम᳚म् । अ॒न्यत् । इति॑ । याम् । मल॑वद्वासस॒मिति॒ मल॑वत् - वा॒स॒स॒म् । स॒म्भव॒न्तीति॑ सं - भव॑न्ति । यः । ततः॑ । जाय॑ते । सः । अ॒भि॒श॒स्त इत्य॑भि-श॒स्तः । याम् । अर॑ण्ये । तस्यै᳚ । स्ते॒नः । याम् । परा॑चीम् । तस्यै᳚ । ह्री॒त॒मु॒खीति॑ ह्रीत - मु॒खी । अ॒प॒ग॒ल्भ इत्य॑प - ग॒ल्भः । या । स्नाति॑ । तस्याः᳚ । अ॒फ्सित्य॑प् - सु । मारु॑कः । या ।  6 ( 50) 

TS 2.5.1.7  
अ॒भ्य॒ङ्क्त इत्य॑भि - अ॒ङ्क्ते । तस्यै᳚ । दु॒श्चर्मेति॑ दुः - चर्मा᳚ । या । प्र॒लि॒खत॒ इति॑ प्र - लि॒खते᳚ । तस्यै᳚ । ख॒ल॒तिः । अ॒प॒मा॒रीत्य॑प - मा॒री । या । आ॒ङ्क्त इत्या᳚ - अ॒ङ्क्ते । तस्यै᳚ । का॒णः । या । द॒तः । धाव॑ते । तस्यै᳚ । श्या॒वद॒न्निति॑ श्या॒व - द॒न्न् । या । न॒खानि॑ । नि॒कृ॒न्तत॒ इति॑ नि - कृ॒न्तते᳚ । तस्यै᳚ । कु॒न॒खी । या । कृ॒णत्ति॑ । तस्यै᳚ । क्ली॒बः । या । रज्जु᳚म् । सृ॒जति॑ । तस्याः᳚ । उ॒द्बन्धु॑क॒ इत्यु॑त् - बन्धु॑कः । या । प॒र्णेन॑ । पिब॑ति । तस्याः᳚ । उ॒न्मादु॑क॒ इत्यु॑त् - मादु॑कः । या । ख॒र्वेण॑ । पिब॑ति । तस्यै᳚ । ख॒र्वः । ति॒स्रः । रात्रीः᳚ । व्र॒तम् । च॒रे॒त् । अ॒ञ्ज॒लिना᳚ । वा॒ । पिबे᳚त् । अख॑र्वेण । वा॒ ( ) । पात्रे॑ण । प्र॒जाया॒ इति॑ प्र - जायै᳚ । गो॒पी॒थाय॑ ।  ।  7 ( 53) 

TS 2.5.2.1  
त्वष्टा᳚ । ह॒तपु॑त्र॒ इति॑ ह॒त-पु॒त्रः॒ । वीन्द्र॒मिति॒ वि - इ॒न्द्र॒म् । सोम᳚म् । एति॑ । अ॒ह॒र॒त् । तस्मिन्न्॑ । इन्द्रः॑ । उ॒प॒ह॒वमित्यु॑प-ह॒वम् । ऐ॒च्छ॒त॒ । तम् । न । उपेति॑ । अ॒ह्व॒य॒त॒ । पु॒त्रम् । मे॒ । अ॒व॒धीः॒ । इति॑ । सः । य॒ज्ञ॒वे॒श॒समिति॑ यज्ञ - वे॒श॒सम् । कृ॒त्वा । प्रा॒सहेति॑ प्र - सहा᳚ । सोम᳚म् । अ॒पि॒ब॒त् । तस्य॑ । यत् । अ॒त्यशि॑ष्य॒तेत्य॑ति - अशि॑ष्यत । तत् । त्वष्टा᳚ । आ॒ह॒व॒नीय॒मित्या᳚-ह॒व॒नीय᳚म् । उप॑ । प्रेति॑ । अ॒व॒र्त॒य॒त् । स्वाहा᳚ । इन्द्र॑शत्रु॒रितीन्द्र॑ - श॒त्रुः॒ । व॒र्द्ध॒स्व॒ । इति॑ । यत् । अव॑र्तयत् । तत् । वृ॒त्रस्य॑ । वृ॒त्र॒त्वमिति॑ वृत्र-त्वम् । यत् । अब्र॑वीत् । स्वाहा᳚ । इन्द्र॑शत्रु॒रितीन्द्र॑ - श॒त्रुः॒ । व॒र्द्ध॒स्व॒ । इति॑ । तस्मा᳚त् । अ॒स्य॒ ।  8 ( 50) 

TS 2.5.2.2  
इन्द्रः॑ । शत्रुः॑ । अ॒भ॒व॒त् । सः । स॒म्भव॒न्निति॑ सं - भवन्न्॑ । अ॒ग्नीषोमा॒वित्य॒ग्नी - सोमौ᳚ । अ॒भि । समिति॑ । अ॒भ॒व॒त् । सः । इ॒षु॒मा॒त्रमि॑षुमात्र॒मिती॑षुमा॒त्रं - इ॒षु॒मा॒त्र॒म् । विष्वङ्॑ । अ॒व॒र्द्ध॒त॒ । सः । इ॒मान् । लो॒कान् । अ॒वृ॒णो॒त् । यत् । इ॒मान् । लो॒कान् । अवृ॑णोत् । तत् । वृ॒त्रस्य॑ । वृ॒त्र॒त्वमिति॑ वृत्र-त्वम् । तस्मा᳚त् । इन्द्रः॑ । अ॒बि॒भे॒त् । सः । प्र॒जाप॑ति॒मिति॑ प्र॒जा-प॒ति॒म् । उपेति॑ । अ॒धा॒व॒त् । शत्रुः॑ । मे॒ । अ॒ज॒नि॒ । इति॑ । तस्मै᳚ । वज्र᳚म् । सि॒क्त्वा । प्रेति॑ । अ॒य॒च्छ॒त् । ए॒तेन॑ । ज॒हि॒ । इति॑ । तेन॑ । अ॒भीति॑ । आ॒य॒त॒ । तौ । अ॒ब्रू॒ता॒म् । अ॒ग्नीषोमा॒वित्य॒ग्नी - सोमौ᳚ । मा ।  9 ( 50) 

TS 2.5.2.3  
प्रेति॑ । हाः॒ । आ॒वम् । अ॒न्तः । स्वः॒ । इति॑ । मम॑ । वै । यु॒वम् । स्थः॒ । इति॑ । अ॒ब्र॒वी॒त् । माम् । अ॒भि । एति॑ । इ॒त॒म् । इति॑ । तौ । भा॒ग॒धेय॒मिति॑ भाग - धेय᳚म् । ऐ॒च्छे॒ता॒म् । ताभ्या᳚म् । ए॒तम् । अ॒ग्नी॒षो॒मीय॒मित्य॑ग्नी - सो॒मीय᳚म् । एका॑दशकपाल॒मित्येका॑दश - क॒पा॒ल॒म् । पू॒र्णमा॑स॒ इति॑ पू॒र्ण - मा॒से॒ । प्रेति॑ । अ॒य॒च्छ॒त् । तौ । अ॒ब्रू॒ता॒म् । अ॒भीति॑ । सन्द॑ष्टा॒विति॒ सं - द॒ष्टौ॒ । वै । स्वः॒ । न । श॒क्नु॒वः॒ । ऐतु॒मित्या - ए॒तु॒म् । इति॑ । सः । इन्द्रः॑ । आ॒त्मनः॑ । शी॒त॒रू॒राविति॑ शीत - रू॒रौ । अ॒ज॒न॒य॒त् । तत् । शी॒त॒रू॒रयो॒रिति॑ शीत - रू॒रयोः᳚ । जन्म॑ । यः । ए॒वं । शी॒त॒रू॒रयो॒रिति॑ शीत - रू॒रयोः᳚ । जन्म॑ । वेद॑ ।  10 ( 50) 

TS 2.5.2.4  
न । ए॒न॒म् । शी॒त॒रू॒राविति॑ शीत - रू॒रौ । ह॒तः॒ । ताभ्या᳚म् । ए॒न॒म् । अ॒भीति॑ । अ॒न॒य॒त् । तस्मा᳚त् । ज॒ञ्ज॒भ्यमा॑नात् । अ॒ग्नीषोमा॒वित्य॒ग्नी - सोमौ᳚ । निरिति॑ । अ॒क्रा॒म॒ता॒म् । प्रा॒णा॒पा॒नाविति॑ प्राण - अ॒पा॒नौ । वै । ए॒न॒म् । तत् । अ॒ज॒हि॒ता॒म् । प्रा॒ण इति॑ प्र - अ॒नः । वै । दक्षः॑ । अ॒पा॒न इत्य॑प - अ॒नः । क्रतुः॑ । तस्मा᳚त् । ज॒ञ्ज॒भ्यमा॑नः । ब्रू॒या॒त् । मयि॑ । द॒क्ष॒क्र॒तू इति॑ दक्ष-क्र॒तू । इति॑ । प्रा॒णा॒पा॒नाविति॑ प्राण - अ॒पा॒नौ । ए॒व । आ॒त्मन्न् । ध॒त्ते॒ । सर्व᳚म् । आयुः॑ । ए॒ति॒ । सः । दे॒वताः᳚ । वृ॒त्रात् । नि॒र्॒.हूयेति॑ निः - हूय॑ । वार्त्र॑घ्न॒मिति॒ वार्त्र॑ - घ्न॒म् । ह॒विः । पू॒र्णमा॑स॒ इति॑ पू॒र्ण - मा॒से॒ । निरिति॑ । अ॒व॒प॒त् । घ्नन्ति॑ । वै । ए॒न॒म् । पू॒र्णमा॑स॒ इति॑ पू॒र्ण - मा॒से॒ । एति॑ ।  11 ( 50) 

TS 2.5.2.5  
अ॒मा॒वा॒स्या॑या॒मित्य॑मा - वा॒स्या॑याम् । प्या॒य॒य॒न्ति॒ । तस्मा᳚त् । वार्त्र॑घ्नी॒ इति॒ वार्त्र॑ - घ्नी॒ । पू॒र्णमा॑स॒ इति॑ पू॒र्ण - मा॒से॒ । अन्विति॑ । उ॒च्ये॒ते॒ इति॑ । वृध॑न्वती॒ इति॒ वृधन्न्॑ - व॒ती॒ । अ॒मा॒वा॒स्या॑या॒मित्य॑मा - वा॒स्या॑याम् । तत् । सꣳ॒॒स्थाप्येति॑ सं - स्थाप्य॑ । वार्त्र॑घ्न॒मिति॒ वार्त्र॑ - घ्न॒म् । ह॒विः । वज्र᳚म् । आ॒दायेत्या᳚ - दाय॑ । पुनः॑ । अ॒भीति॑ । आ॒य॒त॒ । ते इति॑ । अ॒ब्रू॒ता॒म् । द्यावा॑पृथि॒वी इति॒ द्यावा᳚ - पृ॒थि॒वी । मा । प्रेति॑ । हाः॒ । आ॒वयोः᳚ । वै । श्रि॒तः । इति॑ । ते इति॑ । अ॒ब्रू॒ता॒म् । वर᳚म् । वृ॒णा॒व॒है॒ । नक्ष॑त्रविहि॒तेति॒ नक्ष॑त्र - वि॒हि॒ता॒ । अ॒हम् । असा॑नि । इति॑ । अ॒सौ । अ॒ब्र॒वी॒त् । चि॒त्रवि॑हि॒तेति॑ चि॒त्र - वि॒हि॒ता॒ । अ॒हम् । इति॑ । इ॒यम् । तस्मा᳚त् । नक्ष॑त्रविहि॒तेति॒ नक्ष॑त्र - वि॒हि॒ता॒ । अ॒सौ । चि॒त्रवि॑हि॒तेति॑ चि॒त्र - वि॒हि॒ता॒ । इ॒यम् । यः । ए॒वम् । द्यावा॑पृथि॒व्योरिति॒ द्यावा᳚ - पृ॒थि॒व्योः ।  12 ( 50) 

TS 2.5.2.6  
वर᳚म् । वेद॑ । एति॑ । ए॒न॒म् । वरः॑ । ग॒च्छ॒ति॒ । सः । आ॒भ्याम् । ए॒व । प्रसू॑त॒ इति॒ प्र - सू॒तः॒ । इन्द्रः॑ । वृ॒त्रम् । अ॒ह॒न्न् । ते । दे॒वाः । वृ॒त्रम् । ह॒त्वा । अ॒ग्नीषोमा॒वित्य॒ग्नी - सोमौ᳚ । अ॒ब्रु॒व॒न्न् । ह॒व्यम् । नः॒ । व॒ह॒त॒म् । इति॑ । तौ । अ॒ब्रू॒ता॒म् । अप॑तेजसा॒वित्यप॑-ते॒ज॒सौ॒ । वै । त्यौ । वृ॒त्रे । वै । त्ययोः᳚ । तेजः॑ । इति॑ । ते । अ॒ब्रु॒व॒न्न् । कः । इ॒दम् । अच्छ॑ । ए॒ति॒ । इति॑ । गौः । इति॑ । अ॒ब्रु॒व॒न्न् । गौः । वाव । सर्व॑स्य । मि॒त्रम् । इति॑ । सा । अ॒ब्र॒वी॒त् ।  13 ( 50) 

TS 2.5.2.7  
वर᳚म् । वृ॒णै॒ । मयि॑ । ए॒व । स॒ता । उ॒भये॑न । भु॒न॒जा॒द्ध्वै॒ । इति॑ । तत् । गौः । एति॑ । अ॒ह॒र॒त् । तस्मा᳚त् । गवि॑ । स॒ता । उ॒भये॑न । भु॒ञ्ज॒ते॒ । ए॒तत् । वै । अ॒ग्नेः । तेजः॑ । यत् । घृ॒तम् । ए॒तत् । सोम॑स्य । यत् । पयः॑ । यः । ए॒वं । अ॒ग्नीषोम॑यो॒रित्य॒ग्नी-सोम॑योः । तेजः॑ । वेद॑ । ते॒ज॒स्वी । ए॒व । भ॒व॒ति॒ । ब्र॒ह्म॒वा॒दिन॒ इति॑ ब्रह्म - वा॒दिनः॑ । व॒द॒न्ति॒ । कि॒न्दे॒व॒त्य॑मिति॑ किं - दे॒व॒त्य᳚म् । पौ॒र्ण॒मा॒समिति॑ पौर्ण - मा॒सम् । इति॑ । प्रा॒जा॒प॒त्यमिति॑ प्राजा - प॒त्यम् । इति॑ । ब्रू॒या॒त् । तेन॑ । इन्द्र᳚म् । ज्ये॒ष्ठम् । पु॒त्रम् । नि॒रवा॑सायय॒दिति॑ निः-अवा॑साययत् । इति॑ । तस्मा᳚त् ( ) । ज्ये॒ष्ठम् । पु॒त्रम् । धने॑न । नि॒रव॑सायय॒न्तीति॑ निः - अव॑साययन्ति ।  ।  14 ( 54) 

TS 2.5.3.1  
इन्द्र᳚म् । वृ॒त्रम् । ज॒घ्नि॒वाꣳस᳚म् । मृधः॑ । अ॒भि । प्रेति॑ । अ॒वे॒प॒न्त॒ । सः । ए॒तम् । वै॒मृ॒धम् । पू॒र्णमा॑स॒ इति॑ पू॒र्ण - मा॒से॒ । अ॒नु॒नि॒र्वा॒प्य॑मित्य॑नु - नि॒र्वा॒प्य᳚म् । अ॒प॒श्य॒त् । तम् । निरिति॑ । अ॒व॒प॒त् । तेन॑ । वै । सः । मृधः॑ । अपेति॑ । अ॒ह॒त॒ । यत् । वै॒मृ॒धः । पू॒र्णमा॑स॒ इति॑ पू॒र्ण - मा॒से॒ । अ॒नु॒नि॒र्वा॒प्य॑ इत्य॑नु - नि॒र्वा॒प्यः॑ । भव॑ति । मृधः॑ । ए॒व । तेन॑ । यज॑मानः । अपेति॑ । ह॒ते॒ । इन्द्रः॑ । वृ॒त्रम् । ह॒त्वा । दे॒वता॑भिः । च॒ । इ॒न्द्रि॒येण॑ । च॒ । वीति॑ । आ॒र्द्ध्य॒त॒ । सः । ए॒तम् । आ॒ग्ने॒यम् । अ॒ष्टाक॑पाल॒मित्य॒ष्टा - क॒पा॒ल॒म् । अ॒मा॒वा॒स्या॑या॒मित्य॑मा - वा॒स्या॑याम् । अ॒प॒श्य॒त् । ऐ॒न्द्रम् । दधि॑ ।  15 ( 50) 

TS 2.5.3.2  
तम् । निरिति॑ । अ॒व॒प॒त् । तेन॑ । वै । सः । दे॒वताः᳚ । च॒ । इ॒न्द्रि॒यम् । च॒ । अवेति॑ । अ॒रु॒न्ध॒ । यत् । आ॒ग्ने॒यः । अ॒ष्टाक॑पाल॒ इत्य॒ष्टा - क॒पा॒लः॒ । अ॒मा॒वा॒स्या॑या॒मित्य॑मा - वा॒स्या॑याम् । भव॑ति । ऐ॒न्द्रम् । दधि॑ । दे॒वताः᳚ । च॒ । ए॒व । तेन॑ । इ॒न्द्रि॒यम् । च॒ । यज॑मानः । अवेति॑ । रु॒न्धे॒ । इन्द्र॑स्य । वृ॒त्रम् । ज॒घ्नुषः॑ । इ॒न्द्रि॒यम् । वी॒र्य᳚म् । पृ॒थि॒वीम् । अनु॑ । वीति॑ । आ॒र्च्छ॒त् । तत् । ओष॑धयः । वी॒रुधः॑ । अ॒भ॒व॒न्न् । सः । प्र॒जाप॑ति॒मिति॑ प्र॒जा - प॒ति॒म् । उपेति॑ । अ॒धा॒व॒त् । वृ॒त्रं । मे॒ । ज॒घ्नुषः॑ । इ॒न्द्रि॒यम् । वी॒र्य᳚म् ।  16 ( 50) 

TS 2.5.3.3  
पृ॒थि॒वीम् । अनु॑ । वीति॑ । आ॒र॒त् । तत् । ओष॑धयः । वी॒रुधः॑ । अ॒भू॒व॒न्न् । इति॑ । सः । प्र॒जाप॑ति॒रिति॑ प्र॒जा - प॒तिः॒ । प॒शून् । अ॒ब्र॒वी॒त् । ए॒तत् । अ॒स्मै॒ । समिति॑ । न॒य॒त॒ । इति॑ । तत् । प॒शवः॑ । ओष॑धीभ्य॒ इत्योष॑धि - भ्यः॒ । अधीति॑ । आ॒त्मन्न् । समिति॑ । अ॒न॒य॒न्न् । तत् । प्रतीति॑ । अ॒दु॒ह॒न्न् । यत् । स॒मन॑य॒न्निति॑ सं - अन॑यन्न् । तत् । सा॒न्ना॒य्यस्येति॑ सां - ना॒य्यस्य॑ । सा॒न्ना॒य्य॒त्वमिति॑ सान्नाय्य - त्वम् । यत् । प्र॒त्यदु॑ह॒न्निति॑ प्रति - अदु॑हन्न् । तत् । प्र॒ति॒धुष॒ इति॑ प्रति - धुषः॑ । प्र॒ति॒धु॒क्त्वमिति॑ प्रतिधुक् - त्वम् । समिति॑ । अ॒नै॒षुः॒ । प्रतीति॑ । अ॒धु॒क्ष॒न्न् । न । तु । मयि॑ । श्र॒य॒ते॒ । इति॑ । अ॒ब्र॒वी॒त् । ए॒तत् । अ॒स्मै॒ ।  17 ( 50) 

TS 2.5.3.4  
शृ॒तम् । कु॒रु॒त॒ । इति॑ । अ॒ब्र॒वी॒त् । तत् । अ॒स्मै॒ । शृ॒तम् । अ॒कु॒र्व॒न्न् । इ॒न्द्रि॒यम् । वाव । अ॒स्मि॒न्न् । वी॒र्य᳚म् । तत् । अ॒श्र॒य॒न्न् । तत् । शृ॒तस्य॑ । शृ॒त॒त्वमिति॑ शृत - त्वम् । समिति॑ । अ॒नै॒षुः॒ । प्रतीति॑ । अ॒धु॒क्ष॒न्न् । शृ॒तम् । अ॒क्र॒न्न् । न । तु । मा॒ । धि॒नो॒ति॒ । इति॑ । अ॒ब्र॒वी॒त् । ए॒तत् । अ॒स्मै॒ । दधि॑ । कु॒रु॒त॒ । इति॑ । अ॒ब्र॒वी॒त् । तत् । अ॒स्मै॒ । दधि॑ । अ॒कु॒र्व॒न्न् । तत् । ए॒न॒म् । अ॒धि॒नो॒त् । तत् । द॒द्ध्नः । द॒धि॒त्वमिति॑ दधि - त्वम् । ब्र॒ह्म॒वा॒दिन॒ इति॑ ब्रह्म-वा॒दिनः॑ । व॒द॒न्ति॒ । द॒द्ध्नः । पूर्व॑स्य । अ॒व॒देय॒मित्य॑व - देय᳚म् ।  18 ( 50) 

TS 2.5.3.5  
दधि॑ । हि । पूर्व᳚म् । क्रि॒यते᳚ । इति॑ । अना॑दृ॒त्येत्यना᳚ - दृ॒त्य॒ । तत् । शृ॒तस्य॑ । ए॒व । पूर्व॑स्य । अवेति॑ । द्ये॒त् । इ॒न्द्रि॒यम् । ए॒व । अ॒स्मि॒न्न् । वी॒र्य᳚म् । श्रि॒त्वा । द॒द्ध्ना । उ॒परि॑ष्टात् । धि॒नो॒ति॒ । य॒था॒पू॒र्वमिति॑ यथा - पू॒र्वम् । उपेति॑ । ए॒ति॒ । यत् । पू॒तीकैः᳚ । वा॒ । प॒र्ण॒व॒ल्कैरिति॑ पर्ण - व॒ल्कैः । वा॒ । आ॒त॒ञ्च्यादित्या᳚ - त॒ञ्च्यात् । सौ॒म्यम् । तत् । यत् । क्व॑लैः । रा॒क्ष॒सम् । तत् । यत् । त॒ण्डु॒लैः । वै॒श्व॒दे॒वमिति॑ वैश्व - दे॒वम् । तत् । यत् । आ॒तञ्च॑ने॒नेत्या᳚ - तञ्च॑नेन । मा॒नु॒षम् । तत् । यत् । द॒द्ध्ना । तत् । सेन्द्र॒मिति॒ स - इ॒न्द्र॒म् । द॒द्ध्ना । एति॑ । त॒न॒क्ति॒ ।  19 ( 50) 

TS 2.5.3.6  
से॒न्द्र॒त्वायेति॑ सेन्द्र - त्वाय॑ । अ॒ग्नि॒हो॒त्रो॒च्छे॒ष॒णमित्य॑ग्निहोत्र - उ॒च्छे॒ष॒णम् । अ॒भ्यात॑न॒क्तीत्य॑भि - आत॑नक्ति । य॒ज्ञस्य॑ । सन्त॑त्या॒ इति॒ सं-त॒त्यै॒ । इन्द्रः॑ । वृ॒त्रम् । ह॒त्वा । परा᳚म् । प॒रा॒वत॒मिति॑ परा - वत᳚म् । अ॒ग॒च्छ॒त् । अपेति॑ । अ॒रा॒ध॒म् । इति॑ । मन्य॑मानः । तम् । दे॒वताः᳚ । प्रैष॒मिति॑ प्र - एष᳚म् । ऐ॒च्छ॒न्न् । सः । अ॒ब्र॒वी॒त् । प्र॒जाप॑ति॒रिति॑ प्र॒जा - प॒तिः॒ । यः । प्र॒थ॒मः । अ॒नु॒वि॒न्दतीत्य॑नु - वि॒न्दति॑ । तस्य॑ । प्र॒थ॒मम् । भा॒ग॒धेय॒मिति॑ भाग - धेय᳚म् । इति॑ । तम् । पि॒तरः॑ । अन्विति॑ । अ॒वि॒न्द॒न्न् । तस्मा᳚त् । पि॒तृभ्य॒ इति॑ पि॒तृ - भ्यः॒ । पू॒र्वे॒द्युः । क्रि॒य॒ते॒ । सः । अ॒मा॒वा॒स्या॑मित्य॑मा - वा॒स्या᳚म् । प्रति॑ । एति॑ । अ॒ग॒च्छ॒त् । तम् । दे॒वाः । अ॒भि । समिति॑ । अ॒ग॒च्छ॒न्त॒ । अ॒मा । वै । नः॒ ।  20 ( 50) 

TS 2.5.3.7  
अ॒द्य । वसु॑ । व॒स॒ति॒ । इति॑ । इन्द्रः॑ । हि । दे॒वाना᳚म् । वसु॑ । तत् । अ॒मा॒वा॒स्या॑या॒ इत्य॑मा - वा॒स्या॑याः । अ॒मा॒वा॒स्य॒त्वमित्य॑मावास्य - त्वम् । ब्र॒ह्म॒वा॒दिन॒ इति॑ ब्रह्म-वा॒दिनः॑ । व॒द॒न्ति॒ । कि॒न्दे॒व॒त्य॑मिति॑ किं - दे॒व॒त्य᳚म् । सा॒न्ना॒य्यमिति॑ सां - ना॒य्यम् । इति॑ । वै॒श्व॒दे॒वमिति॑ वैश्व - दे॒वम् । इति॑ । ब्रू॒या॒त् । विश्वे᳚ । हि । तत् । दे॒वाः । भा॒ग॒धेय॒मिति॑ भाग - धेय᳚म् । अ॒भीति॑ । स॒मग॑च्छ॒न्तेति॑ सं - अग॑च्छन्त । इति॑ । अथो॒ इति॑ । खलु॑ । ऐ॒न्द्रम् । इति॑ । ए॒व । ब्रू॒या॒त् । इन्द्र᳚म् । वाव । ते । तत् । भि॒ष॒ज्यन्तः॑ । अ॒भि । समिति॑ । अ॒ग॒च्छ॒न्त॒ । इति॑ ।  ।  21 ( 42) 

TS 2.5.4.1  
ब्र॒ह्म॒वा॒दिन॒ इति॑ ब्रह्म - वा॒दिनः॑ । व॒द॒न्ति॒ । सः । तु । वै । द॒र्.॒श॒पू॒र्ण॒मा॒साविति॑ दर्.श - पू॒र्ण॒मा॒सौ । य॒जे॒त॒ । यः । ए॒नौ॒ । सेन्द्रा॒विति॒ स - इ॒न्द्रौ॒ । यजे॑त । इति॑ । वै॒मृ॒धः । पू॒र्णमा॑स॒ इति॑ पू॒र्ण - मा॒से॒ । अ॒नु॒नि॒र्वा॒प्य॑ इत्य॑नु - नि॒र्वा॒प्यः॑ । भ॒व॒ति॒ । तेन॑ । पू॒र्णमा॑स॒ इति॑ पू॒र्ण - मा॒सः॒ । सेन्द्र॒ इति॒ स - इ॒न्द्रः॒ । ऐ॒न्द्रम् । दधि॑ । अ॒मा॒वा॒स्या॑या॒मित्य॑मा - वा॒स्या॑याम् । तेन॑ । अ॒मा॒वा॒स्येत्य॑मा - वा॒स्या᳚ । सेन्द्रेति॒ स - इ॒न्द्रा॒ । यः । ए॒वम् । वि॒द्वान् । द॒र्.॒श॒पू॒र्ण॒मा॒साविति॑ दर्.श - पू॒र्ण॒मा॒सौ । यज॑ते । सेन्द्रा॒विति॒ स - इ॒न्द्रौ॒ । ए॒व । ए॒नौ॒ । य॒ज॒ते॒ । श्वः‌श्व॒ इति॒ श्वः - श्वः॒ । अ॒स्मै॒ । ई॒जा॒नाय॑ । वसी॑यः । भ॒व॒ति॒ । दे॒वाः । वै । यत् । य॒ज्ञे । अकु॑र्वत । तत् । असु॑राः । अ॒कु॒र्व॒त॒ । ते । दे॒वाः । ए॒ताम् ।  22 ( 50) 

TS 2.5.4.2  
इष्टि᳚म् । अ॒प॒श्य॒न्न् । आ॒ग्ना॒वै॒ष्ण॒वमित्या᳚ग्ना - वै॒ष्ण॒वम् । एका॑दशकपाल॒मित्येका॑दश - क॒पा॒ल॒म् । सर॑स्वत्यै । च॒रुम् । सर॑स्वते । च॒रुम् । ताम् । पौ॒र्ण॒मा॒समिति॑ पौर्ण - मा॒सम् । सꣳ॒॒स्थाप्येति॑ सं - स्थाप्य॑ । अनु॑ । निरिति॑ । अ॒व॒प॒न्न् । ततः॑ । दे॒वाः । अभ॑वन्न् । परेति॑ । असु॑राः । यः । भ्रातृ॑व्यवा॒निति॒ भ्रातृ॑व्य - वा॒न् । स्यात् । सः । पौ॒र्ण॒मा॒समिति॑ पौर्ण - मा॒सम् । सꣳ॒॒स्थाप्येति॑ सं-स्थाप्य॑ । ए॒ताम् । इष्टि᳚म् । अनु॑ । निरिति॑ । व॒पे॒त् । पौ॒र्ण॒मा॒सेनेति॑ पौर्ण - मा॒सेन॑ । ए॒व । वज्र᳚म् । भ्रातृ॑व्याय । प्र॒हृत्येति॑ प्र - हृत्य॑ । आ॒ग्ना॒वै॒ष्ण॒वेनेत्या᳚ग्ना-वै॒ष्ण॒वेन॑ । दे॒वताः᳚ । च॒ । य॒ज्ञम् । च॒ । भ्रातृ॑व्यस्य । वृ॒ङ्क्ते॒ । मि॒थु॒नान् । प॒शून् । सा॒र॒स्व॒ताभ्या᳚म् । याव॑त् । ए॒व । अ॒स्य॒ । अस्ति॑ । तत् ।  23 ( 50) 

TS 2.5.4.3  
सर्व᳚म् । वृ॒ङ्क्ते॒ । पौ॒र्ण॒मा॒सीमिति॑ पौर्ण - मा॒सीम् । ए॒व । य॒जे॒त॒ । भ्रातृ॑व्यवा॒निति॒ भ्रातृ॑व्य - वा॒न् । न । अ॒मा॒वा॒स्या॑मित्य॑मा-वा॒स्या᳚म् । ह॒त्वा । भ्रातृ॑व्यम् । न । एति॑ । प्या॒य॒य॒ति॒ । सा॒कं॒प्र॒स्था॒यीये॒नेति॑ साकं - प्र॒स्था॒यीये॑न । य॒जे॒त॒ । प॒शुका॑म॒ इति॑ प॒शु - का॒मः॒ । यस्मै᳚ । वै । अल्पे॑न । आ॒हर॒न्तीत्या᳚ - हर॑न्ति । न । आ॒त्मना᳚ । तृप्य॑ति । न । अ॒न्यस्मै᳚ । द॒दा॒ति॒ । यस्मै᳚ । म॒ह॒ता । तृप्य॑ति । आ॒त्मना᳚ । ददा॑ति । अ॒न्यस्मै᳚ । म॒ह॒ता । पू॒र्णम् । हो॒त॒व्य᳚म् । तृ॒प्तः । ए॒व । ए॒न॒म् । इन्द्रः॑ । प्र॒जयेति॑ प्र - जया᳚ । प॒शुभि॒रिति॑ प॒शु-भिः॒ । त॒र्प॒य॒ति॒ । दा॒रु॒पा॒त्रेणेति॑ दारु - पा॒त्रेण॑ । जु॒हो॒ति॒ । न । हि । मृ॒न्मय॒मिति॑ मृत् - मय᳚म् । आहु॑ति॒मित्या - हु॒ति॒म् । आ॒न॒शे । औदुं॑बरम् ।  24 ( 50) 

TS 2.5.4.4  
भ॒व॒ति॒ । ऊर्क् । वै । उ॒दुं॒बरः॑ । ऊर्क् । प॒शवः॑ । ऊ॒र्जा । ए॒व । अ॒स्मै॒ । ऊर्ज᳚म् । प॒शून् । अवेति॑ । रु॒न्धे॒ । न । अग॑तश्री॒रित्यग॑त - श्रीः॒ । म॒हे॒न्द्रमिति॑ महा - इ॒न्द्रम् । य॒जे॒त॒ । त्रयः॑ । वै । ग॒तश्रि॑य॒ इति॑ ग॒त - श्रि॒यः॒ । शु॒श्रु॒वान् । ग्रा॒म॒णीरिति॑ ग्राम - नीः । रा॒ज॒न्यः॑ । तेषा᳚म् । म॒हे॒न्द्र इति॑ महा-इ॒न्द्रः । दे॒वता᳚ । यः । वै । स्वाम् । दे॒वता᳚म् । अ॒ति॒यज॑त॒ इत्य॑ति - यज॑ते । प्रेति॑ । स्वायै᳚ । दे॒वता॑यै । च्य॒व॒ते॒ । न । परा᳚म् । प्रेति॑ । आ॒प्नो॒ति॒ । पापी॑यान् । भ॒व॒ति॒ । सं॒ॅव॒थ्स॒रमिति॑ सं-व॒थ्स॒रम् । इन्द्र᳚म् । य॒जे॒त॒ । सं॒ॅव॒थ्स॒रमिति॑ सं - व॒थ्स॒रम् । हि । व्र॒तम् । न । अतीति॑ । स्वा ।  25 ( 50) 

TS 2.5.4.5  
ए॒व । ए॒न॒म् । दे॒वता᳚ । इ॒ज्यमा॑ना । भूत्यै᳚ । इ॒न्धे॒ । वसी॑यान् । भ॒व॒ति॒ । सं॒ॅव॒थ्स॒रस्येति॑ सं - व॒थ्स॒रस्य॑ । प॒रस्ता᳚त् । अ॒ग्नये᳚ । व्र॒तप॑तय॒ इति॑ व्र॒त - प॒त॒ये॒ । पु॒रो॒डाश᳚म् । अ॒ष्टाक॑पाल॒मित्य॒ष्टा - क॒पा॒ल॒म् । निरिति॑ । व॒पे॒त् । सं॒ॅव॒थ्स॒रमिति॑ सं - व॒थ्स॒रम् । ए॒व । ए॒न॒म् । वृ॒त्रम् । ज॒घ्नि॒वाꣳस᳚म् । अ॒ग्निः । व्र॒तप॑ति॒रिति॑ व्र॒त-प॒तिः॒ । व्र॒तम् । एति॑ । लं॒भ॒य॒ति॒ । ततः॑ । अधीति॑ । काम᳚म् । य॒जे॒त॒ ।  ।  26 ( 30) 

TS 2.5.5.1  
न । असो॑मया॒जीत्यसो॑म - या॒जी॒ । समिति॑ । न॒ये॒त् । अना॑गत॒मित्यना᳚ - ग॒त॒म् । वै । ए॒तस्य॑ । पयः॑ । यः । असो॑मया॒जीत्यसो॑म - या॒जी॒ । यत् । असो॑मया॒जीत्यसो॑म-या॒जी॒ । स॒न्नये॒दिति॑ सं - नये᳚त् । प॒रि॒मो॒ष इति॑ परि - मो॒षः । ए॒व । सः । अनृ॑तम् । क॒रो॒ति॒ । अथो॒ इति॑ । परेति॑ । ए॒व । सि॒च्य॒ते॒ । सो॒म॒या॒जीति॑ सोम - या॒जी । ए॒व । समिति॑ । न॒ये॒त् । पयः॑ । वै । सोमः॑ । पयः॑ । सा॒न्ना॒य्यमिति॑ सां - ना॒य्यम् । पय॑सा । ए॒व । पयः॑ । आ॒त्मन्न् । ध॒त्ते॒ । वीति॑ । वै । ए॒तम् । प्र॒जयेति॑ प्र - जया᳚ । प॒शुभि॒रिति॑ प॒शु - भिः॒ । अ॒र्द्ध॒य॒ति॒ । व॒र्द्धय॑ति । अ॒स्य॒ । भ्रातृ॑व्यम् । यस्य॑ । ह॒विः । निरु॑प्त॒मिति॒ निः - उ॒प्त॒म् । पु॒रस्ता᳚त् । च॒न्द्रमाः᳚ ।  27 ( 50) 

TS 2.5.5.2  
अ॒भीति॑ । उ॒देतीत्यु॑त् - एति॑ । त्रे॒धा । त॒ण्डु॒लान् । वीति॑ । भ॒जे॒त् । ये । म॒द्ध्य॒माः । स्युः । तान् । अ॒ग्नये᳚ । दा॒त्रे । पु॒रो॒डाश᳚म् । अ॒ष्टाक॑पाल॒मित्य॒ष्टा - क॒पा॒ल॒म् । कु॒र्या॒त् । ये । स्थवि॑ष्ठाः । तान् । इन्द्रा॑य । प्र॒दा॒त्र इति॑ प्र - दा॒त्रे । द॒धन्न् । च॒रुम् । ये । अणि॑ष्ठाः । तान् । विष्ण॑वे । शि॒पि॒वि॒ष्टायेति॑ शिपि - वि॒ष्टाय॑ । शृ॒ते । च॒रुम् । अ॒ग्निः । ए॒व । अ॒स्मै॒ । प्र॒जामिति॑ प्र - जाम् । प्र॒ज॒नय॒तीति॑ प्र - ज॒नय॑ति । वृ॒द्धाम् । इन्द्रः॑ । प्रेति॑ । य॒च्छ॒ति॒ । य॒ज्ञः । वै । विष्णुः॑ । प॒शवः॑ । शिपिः॑ । य॒ज्ञे । ए॒व । प॒शुषु॑ । प्रतीति॑ । ति॒ष्ठ॒ति॒ । न । द्वे इति॑ ।  28 ( 50) 

TS 2.5.5.3  
य॒जे॒त॒ । यत् । पूर्व॑या । सं॒प्र॒तीति॑ सं - प्र॒ति । यजे॑त । उत्त॑र॒येत्युत् - त॒र॒या॒ । छं॒बट् । कु॒र्या॒त् । यत् । उत्त॑र॒येत्युत् - त॒र॒या॒ । सं॒प्र॒तीति॑ सं-प्र॒ति । यजे॑त । पूर्व॑या । छं॒बट् । कु॒र्या॒त् । न । इष्टिः॑ । भव॑ति । न । य॒ज्ञः । तत् । अन्विति॑ । ह्री॒त॒मु॒खीति॑ ह्रीत - मु॒खी । अ॒प॒ग॒ल्भ इत्य॑प - ग॒ल्भः । जा॒य॒ते॒ । एका᳚म् । ए॒व । य॒जे॒त॒ । प्र॒ग॒ल्भ इति॑ प्र - ग॒ल्भः । अ॒स्य॒ । जा॒य॒ते॒ । अना॑दृ॒त्येत्यना᳚-दृ॒त्य॒ । तत् । द्वे इति॑ । ए॒व । य॒जे॒त॒ । य॒ज्ञ॒मु॒खमिति॑ यज्ञ - मु॒खम् । ए॒व । पूर्व॑या । आ॒लभ॑त॒ इत्या᳚ - लभ॑ते । यज॑ते । उत्त॑र॒येत्युत् - त॒र॒या॒ । दे॒वताः᳚ । ए॒व । पूर्व॑या । अ॒व॒रु॒न्ध इत्य॑व - रु॒न्धे । इ॒न्द्रि॒यम् । उत्त॑र॒येत्युत् - त॒र॒या॒ । दे॒व॒लो॒कमिति॑ देव - लो॒कम् । ए॒व ।  29 ( 50) 

TS 2.5.5.4  
पूर्व॑या । अ॒भि॒जय॒तीत्य॑भि - जय॑ति । म॒नु॒ष्य॒लो॒कमिति॑ मनुष्य - लो॒कम् । उत्त॑र॒येत्युत् - त॒र॒या॒ । भूय॑सः । य॒ज्ञ॒क्र॒तूनिति॑ यज्ञ - क्र॒तून् । उपेति॑ । ए॒ति॒ । ए॒षा । वै । सु॒मना॒ इति॑ सु - मनाः᳚ । नाम॑ । इष्टिः॑ । यम् । अ॒द्य । ई॒जा॒नम् । प॒श्चात् । च॒न्द्रमाः᳚ । अ॒भीति॑ । उ॒देतीत्यु॑त् - एति॑ । अ॒स्मिन्न् । ए॒व । अ॒स्मै॒ । लो॒के । अर्द्धु॑कम् । भ॒व॒ति॒ । दा॒क्षा॒य॒ण॒य॒ज्ञेनेति॑ दाक्षायण - य॒ज्ञेन॑ । सु॒व॒र्गका॑म॒ इति॑ सुव॒र्ग - का॒मः॒ । य॒जे॒त॒ । पू॒र्णमा॑स॒ इति॑ पू॒र्ण - मा॒से॒ । समिति॑ । न॒ये॒त् । मै॒त्रा॒व॒रु॒ण्येति॑ मैत्रा - व॒रु॒ण्या । आ॒मिक्ष॑या । अ॒मा॒वा॒स्या॑या॒मित्य॑मा - वा॒स्या॑याम् । य॒जे॒त॒ । पू॒र्णमा॑स॒ इति॑ पू॒र्ण - मा॒से॒ । वै । दे॒वाना᳚म् । सु॒तः । तेषा᳚म् । ए॒तम् । अ॒र्द्ध॒मा॒समित्य॑र्द्ध - मा॒सम् । प्रसु॑त॒ इति॒ प्र - सु॒तः॒ । तेषा᳚म् । मै॒त्रा॒व॒रु॒णीति॑ मैत्रा - व॒रु॒णी । व॒शा । अ॒मा॒वा॒स्या॑या॒मित्य॑मा - वा॒स्या॑याम् । अ॒नू॒ब॒न्ध्येत्य॑नु - ब॒न्ध्या᳚ । यत् ।  30 ( 50) 

TS 2.5.5.5  
पू॒र्वे॒द्युः । यज॑ते । वेदि᳚म् । ए॒व । तत् । क॒रो॒ति॒ । यत् । व॒थ्सान् । अ॒पा॒क॒रोतीत्य॑प-आ॒क॒रोति॑ । स॒दो॒ह॒वि॒र्द्धा॒ने इति॑ सदः-ह॒वि॒र्द्धा॒ने । ए॒व । समिति॑ । मि॒नो॒ति॒ । यत् । यज॑ते । दे॒वैः । ए॒व । सु॒त्याम् । समिति॑ । पा॒द॒य॒ति॒ । सः । ए॒तम् । अ॒र्द्ध॒मा॒समित्य॑र्द्ध - मा॒सम् । स॒ध॒माद॒मिति॑ सध - माद᳚म् । दे॒वैः । सोम᳚म् । पि॒ब॒ति॒ । यत् । मै॒त्रा॒व॒रु॒ण्येति॑ मैत्रा - व॒रु॒ण्या । आ॒मिक्ष॑या । अ॒मा॒वा॒स्या॑या॒मित्य॑मा - वा॒स्या॑याम् । यज॑ते । या । ए॒व । अ॒सौ । दे॒वाना᳚म् । व॒शा । अ॒नू॒ब॒न्ध्येत्य॑नु - ब॒न्ध्या᳚ । सो इति॑ । ए॒व । ए॒षा । ए॒तस्य॑ । सा॒क्षादिति॑ स - अ॒क्षात् । वै । ए॒षः । दे॒वान् । अ॒भ्यारो॑ह॒तीत्य॑भि - आरो॑हति । यः । ए॒षा॒म् । य॒ज्ञम् ।  31 ( 50) 

TS 2.5.5.6  
अ॒भ्या॒रोह॒तीत्य॑भि - आ॒रोह॑ति । यथा᳚ । खलु॑ । वै । श्रेयान्॑ । अ॒भ्यारू॑ढ॒ इत्य॑भि - आरू॑ढः । का॒मय॑ते । तथा᳚ । क॒रो॒ति॒ । यदि॑ । अ॒व॒विद्ध्य॒तीत्य॑व - विद्ध्य॑ति । पापी॑यान् । भ॒व॒ति॒ । यदि॑ । न । अ॒व॒विद्ध्य॒तीत्य॑व - विद्ध्य॑ति । स॒दृङ्ङिति॑ स - दृङ् । व्या॒वृत्का॑म॒ इति॑ व्या॒वृत् - का॒मः॒ । ए॒तेन॑ । य॒ज्ञेन॑ । य॒जे॒त॒ । क्षु॒रप॑वि॒रिति॑ क्षु॒र - प॒विः॒ । हि । ए॒षः । य॒ज्ञः । ता॒जक् । पुण्यः॑ । वा॒ । भव॑ति । प्रेति॑ । वा॒ । मी॒य॒ते॒ । तस्य॑ । ए॒तत् । व्र॒तम् । न । अनृ॑तम् । व॒दे॒त् । न । माꣳ॒॒सम् । अ॒श्ञी॒या॒त् । न । स्त्रिय᳚म् । उपेति॑ । इ॒या॒त् । न । अ॒स्य॒ । पल्पू॑लनेन । वासः॑ । प॒ल्पू॒ल॒ये॒युः॒ ( ) । ए॒तत् । हि । दे॒वाः । सर्व᳚म् । न । कु॒र्वन्ति॑ ।  ।  32 ( 56) 

TS 2.5.6.1  
ए॒षः । वै । दे॒व॒र॒थ इति॑ देव - र॒थः । यत् । द॒र्.॒श॒पू॒र्ण॒मा॒साविति॑ दर्.श - पू॒र्ण॒मा॒सौ । यः । द॒र्.॒श॒पू॒र्ण॒मा॒साविति॑ दर्.श - पू॒र्ण॒मा॒सौ । इ॒ष्ट्वा । सोमे॑न । यज॑ते । रथ॑स्पष्ट॒ इति॒ रथ॑ - स्प॒ष्टे॒ । ए॒व । अ॒व॒सान॒ इत्य॑व-साने᳚ । वरे᳚ । दे॒वाना᳚म् । अवेति॑ । स्य॒ति॒ । ए॒तानि॑ । वै । अङ्गा॒परूꣳ॒॒षीत्यङ्गा᳚ - परूꣳ॑षि । सं॒ॅव॒थ्स॒रस्येति॑ सं - व॒थ्स॒रस्य॑ । यत् । द॒र्.॒श॒पू॒र्ण॒मा॒साविति॑ दर्.श-पू॒र्ण॒मा॒सौ । यः । ए॒वम् । वि॒द्वान् । द॒र्.॒श॒पू॒र्ण॒मा॒साविति॑ दर्.श - पू॒र्ण॒मा॒सौ । यज॑ते । अङ्गा॒परूꣳ॒॒षीत्यङ्गा᳚ - परूꣳ॑षि । ए॒व । सं॒ॅव॒थ्स॒रस्येति॑ सं - व॒थ्स॒रस्य॑ । प्रतीति॑ । द॒धा॒ति॒ । ए॒ते इति॑ । वै । सं॒ॅव॒थ्स॒रस्येति॑ सं - व॒थ्स॒रस्य॑ । चक्षु॑षी॒ इति॑ । यत् । द॒र्.॒श॒पू॒र्ण॒मा॒साविति॑ दर्.श - पू॒र्ण॒मा॒सौ । यः । ए॒वम् । वि॒द्वान् । द॒र्.॒श॒पू॒र्ण॒मा॒साविति॑ दर्.श - पू॒र्ण॒मा॒सौ । यज॑ते । ताभ्या᳚म् । ए॒व । सु॒व॒र्गमिति॑ सुवः - गम् । लो॒कम् । अन्विति॑ । प॒श्य॒ति॒ ।  33 ( 50) 

TS 2.5.6.2  
ए॒षा । वै । दे॒वाना᳚म् । विक्रा᳚न्ति॒रिति॒ वि - क्रा॒न्तिः॒ । यत् । द॒र्.॒श॒पू॒र्ण॒मा॒साविति॑ दर्.श - पू॒र्ण॒मा॒सौ । यः । ए॒वम् । वि॒द्वान् । द॒र्.॒श॒पू॒र्ण॒मा॒साविति॑ दर्.श - पू॒र्ण॒मा॒सौ । यज॑ते । दे॒वाना᳚म् । ए॒व । विक्रा᳚न्ति॒मिति॒ वि - क्रा॒न्ति॒म् । अनु॑ । वीति॑ । क्र॒म॒ते॒ । ए॒षः । वै । दे॒व॒यान॒ इति॑ देव - यानः॑ । पन्थाः᳚ । यत् । द॒र्.॒श॒पू॒र्ण॒मा॒साविति॑ दर्.श - पू॒र्ण॒मा॒सौ । यः । ए॒वम् । वि॒द्वान् । द॒र्.॒श॒पू॒र्ण॒मा॒साविति॑ दर्.श - पू॒र्ण॒मा॒सौ । यज॑ते । यः । ए॒व । दे॒व॒यान॒ इति॑ देव-यानः॑ । पन्थाः᳚ । तम् । स॒मारो॑ह॒तीति॑ सं - आरो॑हति । ए॒तौ । वै । दे॒वाना᳚म् । हरी॒ इति॑ । यत् । द॒र्.॒श॒पू॒र्ण॒मा॒साविति॑ दर्.श - पू॒र्ण॒मा॒सौ । यः । ए॒वम् । वि॒द्वान् । द॒र्.॒श॒पू॒र्ण॒मा॒साविति॑ दर्.श - पू॒र्ण॒मा॒सौ । यज॑ते । यौ । ए॒व । दे॒वाना᳚म् । हरी॒ इति॑ । ताभ्या᳚म् ।  34 ( 50) 

TS 2.5.6.3  
ए॒व । ए॒भ्यः॒ । ह॒व्यम् । व॒ह॒ति॒ । ए॒तत् । वै । दे॒वाना᳚म् । आ॒स्य᳚म् । यत् । द॒र्.॒श॒पू॒र्ण॒मा॒साविति॑ दर्.श-पू॒र्ण॒मा॒सौ । यः । ए॒वम् । वि॒द्वान् । द॒र्.॒श॒पू॒र्ण॒मा॒साविति॑ दर्.श - पू॒र्ण॒मा॒सौ । यज॑ते । सा॒क्षादिति॑ स - अ॒क्षात् । ए॒व । दे॒वाना᳚म् । आ॒स्ये᳚ । जु॒हो॒ति॒ । ए॒षः । वै । ह॒वि॒र्द्धा॒नीति॑ हविः - धा॒नी । यः । द॒र्.॒श॒पू॒र्ण॒मा॒स॒या॒जीति॑ दर्.शपूर्णमास - या॒जी । सा॒यंप्रा॑त॒रिति॑ सा॒यं - प्रा॒तः॒ । अ॒ग्नि॒हो॒त्रमित्य॑ग्नि - हो॒त्रम् । जु॒हो॒ति॒ । यज॑ते । द॒र्.॒श॒पू॒र्ण॒मा॒साविति॑ दर्.श - पू॒र्ण॒मा॒सौ । अह॑रह॒रित्यहः॑ - अ॒हः॒ । ह॒वि॒र्द्धा॒निना॒मिति॑ हविः - धा॒निना᳚म् । सु॒तः । यः । ए॒वम् । वि॒द्वान् । द॒र्.॒श॒पू॒र्ण॒मा॒साविति॑ दर्.श - पू॒र्ण॒मा॒सौ । यज॑ते । ह॒वि॒र्द्धा॒नीति॑ हविः - धा॒नी । अ॒स्मि॒ । इति॑ । सर्व᳚म् । ए॒व । अ॒स्य॒ । ब॒र्॒.हि॒ष्य᳚म् । द॒त्तम् । भ॒व॒ति॒ । दे॒वाः । वै । अहः॑ ।  35 ( 50) 

TS 2.5.6.4  
य॒ज्ञिय᳚म् । न । अ॒वि॒न्द॒न्न् । ते । द॒र्.॒श॒पू॒र्ण॒मा॒साविति॑ दर्.श-पू॒र्ण॒मा॒सौ । अ॒पु॒न॒न्न् । तौ । वै । ए॒तौ । पू॒तौ । मेद्ध्यौ᳚ । यत् । द॒र्.॒श॒पू॒र्ण॒मा॒साविति॑ दर्.श - पू॒र्ण॒मा॒सौ । यः । ए॒वम् । वि॒द्वान् । द॒र्.॒श॒पू॒र्ण॒मा॒साविति॑ दर्.श-पू॒र्ण॒मा॒सौ । यज॑ते । पू॒तौ । ए॒व । ए॒नौ॒ । मेद्ध्यौ᳚ । य॒ज॒ते॒ । न । अ॒मा॒वा॒स्या॑या॒मित्य॑मा - वा॒स्या॑याम् । च॒ । पौ॒र्ण॒मा॒स्यामिति॑ पौर्ण - मा॒स्याम् । च॒ । स्त्रिय᳚म् । उपेति॑ । इ॒या॒त् । यत् । उ॒पे॒यादित्यु॑प - इ॒यात् । निरि॑न्द्रिय॒ इति॒ निः - इ॒न्द्रि॒यः॒ । स्या॒त् । सोम॑स्य । वै । राज्ञः॑ । अ॒र्द्ध॒मा॒सस्येत्य॑र्द्ध - मा॒सस्य॑ । रात्र॑यः । पत्न॑यः । आ॒स॒न्न् । तासा᳚म् । अ॒मा॒वा॒स्या॑मित्य॑मा-वा॒स्या᳚म् । च॒ । पौ॒र्ण॒मा॒सीमिति॑ पौर्ण-मा॒सीम् । च॒ । न । उपेति॑ । ऐ॒त् ।  36 ( 50) 

TS 2.5.6.5  
ते इति॑ । ए॒न॒म् । अ॒भि । समिति॑ । अ॒न॒ह्ये॒ता॒म् । तम् । यक्ष्मः॑ । आ॒र्च्छ॒त् । राजा॑नम् । यक्ष्मः॑ । आ॒र॒त् । इति॑ । तत् । रा॒ज॒य॒क्ष्मस्येति॑ राज - य॒क्ष्मस्य॑ । जन्म॑ । यत् । पापी॑यान् । अभ॑वत् । तत् । पा॒प॒य॒क्ष्मस्येति॑ पाप - य॒क्ष्मस्य॑ । यत् । जा॒याभ्या᳚म् । अवि॑न्दत् । तत् । जा॒येन्य॑स्य । यः । ए॒वम् । ए॒तेषा᳚म् । यक्ष्मा॑णाम् । जन्म॑ । वेद॑ । न । ए॒न॒म् । ए॒ते । यक्ष्माः᳚ । वि॒न्द॒न्ति॒ । सः । ए॒ते इति॑ । ए॒व । न॒म॒स्यन्न् । उपेति॑ । अ॒धा॒व॒त् । ते इति॑ । अ॒ब्रू॒ता॒म् । वर᳚म् । वृ॒णा॒व॒है॒ । आ॒वम् । दे॒वाना᳚म् । भा॒ग॒धे इति॑ भाग - धे । अ॒सा॒व॒ ।  37 ( 50) 

TS 2.5.6.6  
आ॒वत् । अधीति॑ । दे॒वाः । इ॒ज्या॒न्तै॒ । इति॑ । तस्मा᳚त् । स॒दृशी॑नाम् । रात्री॑णाम् । अ॒मा॒वा॒स्या॑या॒मित्य॑मा - वा॒स्या॑याम् । च॒ । पौ॒र्ण॒मा॒स्यामिति॑ पौर्ण-मा॒स्याम् । च॒ । दे॒वाः । इ॒ज्य॒न्ते॒ । ए॒ते इति॑ । हि । दे॒वाना᳚म् । भा॒ग॒धे इति॑ भाग - धे । भा॒ग॒धा इति॑ भाग - धाः । अ॒स्मै॒ । म॒नु॒ष्याः᳚ । भ॒व॒न्ति॒ । यः । ए॒वम् । वेद॑ । भू॒तानि॑ । क्षुध᳚म् । अ॒घ्न॒न्न् । स॒द्यः । म॒नु॒ष्याः᳚ । अ॒र्द्ध॒मा॒स इत्य॑र्द्ध - मा॒से । दे॒वाः । मा॒सि । पि॒तरः॑ । सं॒ॅव॒थ्स॒र इति॑ सं - व॒थ्स॒रे । वन॒स्पत॑यः । तस्मा᳚त् । अह॑रह॒रित्यहः॑ - अ॒हः॒ । म॒नु॒ष्याः᳚ । अश॑नम् । इ॒च्छ॒न्ते॒ । अ॒र्द्ध॒मा॒स इत्य॑र्द्ध-मा॒से । दे॒वाः । इ॒ज्य॒न्ते॒ । मा॒सि । पि॒तृभ्य॒ इति॑ पि॒तृ - भ्यः॒ । क्रि॒य॒ते॒ । सं॒ॅव॒थ्स॒र इति॑ सं - व॒थ्स॒रे । वन॒स्पत॑यः । फल᳚म् ( ) । गृ॒ह्ण॒न्ति॒ । यः । ए॒वम् । वेद॑ । हन्ति॑ । क्षुध᳚म् । भ्रातृ॑व्यम् ।  ।  38 ( 57) 

TS 2.5.7.1  
दे॒वाः । वै । न । ऋ॒चि । न । यजु॑षि । अ॒श्र॒य॒न्त॒ । ते । सामन्न्॑ । ए॒व । अ॒श्र॒य॒न्त॒ । हिम् । क॒रो॒ति॒ । साम॑ । ए॒व । अ॒कः॒ । हिम् । क॒रो॒ति॒ । यत्र॑ । ए॒व । दे॒वाः । अश्र॑यन्त । ततः॑ । ए॒व । ए॒ना॒न् । प्रेति॑ । यु॒ङ्क्ते॒ । हिम् । क॒रो॒ति॒ । वा॒चः । ए॒व । ए॒षः । योगः॑ । हिम् । क॒रो॒ति॒ । प्र॒जा इति॑ प्र - जाः । ए॒व । तत् । यज॑मानः । सृ॒ज॒ते॒ । त्रिः । प्र॒थ॒माम् । अन्विति॑ । आ॒ह॒ । त्रिः । उ॒त्त॒मामित्यु॑त् - त॒माम् । य॒ज्ञस्य॑ । ए॒व । तत् । ब॒र्॒.सम् ।  39 ( 50) 

TS 2.5.7.2  
न॒ह्य॒ति॒ । अप्र॑स्रꣳसा॒येत्यप्र॑ - स्रꣳ॒॒सा॒य॒ । सन्त॑त॒मिति॒ सं - त॒त॒म् । अन्विति॑ । आ॒ह॒ । प्रा॒णाना॒मिति॑ प्र - अ॒नाना᳚म् । अ॒न्नाद्य॒स्येत्य॑न्न - अद्य॑स्य । सन्त॑त्या॒ इति॒ सं - त॒त्यै॒ । अथो॒ इति॑ । रक्ष॑साम् । अप॑हत्या॒ इत्यप॑ - ह॒त्यै॒ । राथ॑न्तरी॒मिति॒ राथं᳚ - त॒री॒म् । प्र॒थ॒माम् । अन्विति॑ । आ॒ह॒ । राथ॑न्तर॒ इति॒ राथं᳚-त॒रः॒ । वै । अ॒यम् । लो॒कः । इ॒मम् । ए॒व । लो॒कम् । अ॒भीति॑ । ज॒य॒ति॒ । त्रिः । वीति॑ । गृ॒ह्णा॒ति॒ । त्रयः॑ । इ॒मे । लो॒काः । इ॒मान् । ए॒व । लो॒कान् । अ॒भीति॑ । ज॒य॒ति॒ । बार्.ह॑तीम् । उ॒त्त॒मामित्यु॑त् - त॒माम् । अन्विति॑ । आ॒ह॒ । बार्.ह॑तः । वै । अ॒सौ । लो॒कः । अ॒मुम् । ए॒व । लो॒कम् । अ॒भीति॑ । ज॒य॒ति॒ । प्रेति॑ । वः॒ ।  40 ( 50) 

TS 2.5.7.3  
वाजाः᳚ । इति॑ । अनि॑रुक्ता॒मित्यनिः॑ - उ॒क्ता॒म् । प्रा॒जा॒प॒त्यामिति॑ प्राजा - प॒त्याम् । अन्विति॑ । आ॒ह॒ । य॒ज्ञः । वै । प्र॒जाप॑ति॒रिति॑ प्र॒जा - प॒तिः॒ । य॒ज्ञम् । ए॒व । प्र॒जाप॑ति॒मिति॑ प्र॒जा-प॒ति॒म् । एति॑ । र॒भ॒ते॒ । प्रेति॑ । वः॒ । वाजाः᳚ । इति॑ । अन्विति॑ । आ॒ह॒ । अन्न᳚म् । वै । वाजः॑ । अन्न᳚म् । ए॒व । अवेति॑ । रु॒न्धे॒ । प्रेति॑ । वः॒ । वाजाः᳚ । इति॑ । अन्विति॑ । आ॒ह॒ । तस्मा᳚त् । प्रा॒चीन᳚म् । रेतः॑ । धी॒य॒ते॒ । अग्ने᳚ । एति॑ । या॒हि॒ । वी॒तये᳚ । इति॑ । आ॒ह॒ । तस्मा᳚त् । प्र॒तीचीः᳚ । प्र॒जा इति॑ प्र - जाः । जा॒य॒न्ते॒ । प्रेति॑ । वः॒ । वाजाः᳚ ।  41 ( 50) 

TS 2.5.7.4  
इति॑ । अन्विति॑ । आ॒ह॒ । मासाः᳚ । वै । वाजाः᳚ । अ॒र्द्ध॒मा॒सा इत्य॑र्द्ध - मा॒साः । अ॒भिद्य॑व॒ इत्य॒भि - द्य॒वः॒ । दे॒वाः । ह॒विष्म॑न्तः । गौः । घृ॒ताची᳚ । य॒ज्ञः । दे॒वान् । जि॒गा॒ति॒ । यज॑मानः । सु॒म्न॒युरिति॑ सुम्न - युः । इ॒दम् । अ॒सि॒ । इ॒दम् । अ॒सि॒ । इति॑ । ए॒व । य॒ज्ञस्य॑ । प्रि॒यम् । धाम॑ । अवेति॑ । रु॒न्धे॒ । यम् । का॒मये॑त । सर्व᳚म् । आयुः॑ । इ॒या॒त् । इति॑ । प्रेति॑ । वः॒ । वाजाः᳚ । इति॑ । तस्य॑ । अ॒नूच्येत्य॑नु - उच्य॑ । अग्ने᳚ । एति॑ । या॒हि॒ । वी॒तये᳚ । इति॑ । सन्त॑त॒मिति॒ सं - त॒त॒म् । उत्त॑र॒मित्युत् - त॒र॒म् । अ॒र्द्ध॒र्चमित्य॑र्द्ध - ऋ॒चम् । एति॑ । ल॒भे॒त॒ ।  42 ( 50) 

TS 2.5.7.5  
प्रा॒णेनेति॑ प्र - अ॒नेन॑ । ए॒व । अ॒स्य॒ । अ॒पा॒नमित्य॑प - अ॒नम् । दा॒धा॒र॒ । सर्व᳚म् । आयुः॑ । ए॒ति॒ । यः । वै । अ॒र॒त्निम् । सा॒मि॒धे॒नीना॒मिति॑ सां - इ॒धे॒नीना᳚म् । वेद॑ । अ॒र॒त्नौ । ए॒व । भ्रातृ॑व्यम् । कु॒रु॒ते॒ । अ॒र्द्ध॒र्चावित्य॑र्द्ध - ऋ॒चौ । समिति॑ । द॒धा॒ति॒ । ए॒षः । वै । अ॒र॒त्निः । सा॒मि॒धे॒नीना॒मिति॑ सां - इ॒धे॒नीना᳚म् । यः । ए॒वम् । वेद॑ । अ॒र॒त्नौ । ए॒व । भ्रातृ॑व्यम् । कु॒रु॒ते॒ । ऋषेर्॑.ऋषे॒रित्यृषेः᳚ - ऋ॒षेः॒ । वै । ए॒ताः । निर्मि॑ता॒ इति॒ निः-मि॒ताः॒ । यत् । सा॒मि॒धे॒न्य॑ इति॑ सां - इ॒धे॒न्यः॑ । ताः । यत् । असं॑ॅयुक्ता॒ इत्यसं᳚ - यु॒क्ताः॒ । स्युः । प्र॒जयेति॑ प्र - जया᳚ । प॒शुभि॒रिति॑ प॒शु - भिः॒ । यज॑मानस्य । वीति॑ । ति॒ष्ठे॒र॒न्न् । अ॒र्द्ध॒र्चावित्य॑र्द्ध - ऋ॒चौ । समिति॑ । द॒धा॒ति॒ । समिति॑ ( ) । यु॒न॒क्ति॒ । ए॒व । ए॒नाः॒ । ताः । अ॒स्मै॒ । संॅयु॑क्ता॒ इति॒ सं - यु॒क्ताः॒ । अव॑रुद्धा॒ इत्यव॑ - रु॒द्धाः॒ । सर्वा᳚म् । आ॒शिष॒मित्या᳚ - शिष᳚म् । दु॒ह्रे॒ ।  ।  43 ( 60) 

TS 2.5.8.1  
अय॑ज्ञः । वै । ए॒षः । यः । अ॒सा॒मा । अग्ने᳚ । एति॑ । या॒हि॒ । वी॒तये᳚ । इति॑ । आ॒ह॒ । र॒थ॒न्त॒रस्येति॑ रथं-त॒रस्य॑ । ए॒षः । वर्णः॑ । तम् । त्वा॒ । स॒मिद्भि॒रिति॑ स॒मित् - भिः॒ । अ॒ङ्गि॒रः॒ । इति॑ । आ॒ह॒ । वा॒म॒दे॒व्यस्येति॑ वाम - दे॒व्यस्य॑ । ए॒षः । वर्णः॑ । बृ॒हत् । अ॒ग्ने॒ । सु॒वीर्य॒मिति॑ सु - वीर्य᳚म् । इति॑ । आ॒ह॒ । बृ॒ह॒तः । ए॒षः । वर्णः॑ । यत् । ए॒तम् । तृ॒चम् । अ॒न्वाहेत्य॑नु - आह॑ । य॒ज्ञम् । ए॒व । तत् । साम॑न्वन्त॒मिति॒ सामन्न्॑ - व॒न्त॒म् । क॒रो॒ति॒ । अ॒ग्निः । अ॒मुष्मिन्न्॑ । लो॒के । आसी᳚त् । आ॒दि॒त्यः । अ॒स्मिन्न् । तौ । इ॒मौ । लो॒कौ । अशा᳚न्तौ ।  44 ( 50) 

TS 2.5.8.2  
आ॒स्ता॒म् । ते । दे॒वाः । अ॒ब्रु॒व॒न्न् । एति॑ । इ॒त॒ । इ॒मौ । वि । परीति॑ । ऊ॒हा॒म॒ । इति॑ । अग्ने᳚ । एति॑ । या॒हि॒ । वी॒तये᳚ । इति॑ । अ॒स्मिन्न् । लो॒के । अ॒ग्निम् । अ॒द॒धुः॒ । बृ॒हत् । अ॒ग्ने॒ । सु॒वीर्य॒मिति॑ सु - वीर्य᳚म् । इति॑ । अ॒मुष्मिन्न्॑ । लो॒के । आ॒दि॒त्यम् । ततः॑ । वै । इ॒मौ । लो॒कौ । अ॒शा॒म्य॒ता॒म् । यत् । ए॒वम् । अ॒न्वाहेत्य॑नु - आह॑ । अ॒नयोः᳚ । लो॒कयोः᳚ । शान्त्यै᳚ । शाम्य॑तः । अ॒स्मै॒ । इ॒मौ । लो॒कौ । यः । ए॒वम् । वेद॑ । पञ्च॑द॒शेति॒ पञ्च॑ - द॒श॒ । सा॒मि॒धे॒नीरिति॑ सां - इ॒धे॒नीः । अन्विति॑ । आ॒ह॒ । पञ्च॑द॒शेति॒ पञ्च॑ - द॒श॒ ।  45 ( 50) 

TS 2.5.8.3  
वै । अ॒र्द्ध॒मा॒सस्येत्य॑र्द्ध - मा॒सस्य॑ । रात्र॑यः । अ॒र्द्ध॒मा॒स॒श इत्य॑र्द्धमास - शः । सं॒ॅव॒थ्स॒र इति॑ सं - व॒थ्स॒रः । आ॒प्य॒ते॒ । तासा᳚म् । त्रीणि॑ । च॒ । श॒तानि॑ । ष॒ष्टिः । च॒ । अ॒क्षरा॑णि । ताव॑तीः । सं॒ॅव॒थ्स॒रस्येति॑ सं - व॒थ्स॒रस्य॑ । रात्र॑यः । अ॒क्ष॒र॒श इत्य॑क्षर-शः । ए॒व । सं॒ॅव॒थ्स॒रमिति॑ सं - व॒थ्स॒रम् । आ॒प्नो॒ति॒ । नृ॒मेध॒ इति॑ नृ - मेधः॑ । च॒ । परु॑च्छेपः । च॒ । ब्र॒ह्म॒वाद्य॒मिति॑ ब्रह्म - वाद्य᳚म् । अ॒व॒दे॒ता॒म् । अ॒स्मिन्न् । दारौ᳚ । आ॒र्द्रे । अ॒ग्निम् । ज॒न॒या॒व॒ । य॒त॒रः । नौ॒ । ब्रह्मी॑यान् । इति॑ । नृ॒मेध॒ इति॑ नृ - मेधः॑ । अ॒भीति॑ । अ॒व॒द॒त् । सः । धू॒मम् । अ॒ज॒न॒य॒त् । परु॑च्छेपः । अ॒भीति॑ । अ॒व॒द॒त् । सः । अ॒ग्निम् । अ॒ज॒न॒य॒त् । ऋषे᳚ । इति॑ । अ॒ब्र॒वी॒त् ।  46 ( 50) 

TS 2.5.8.4  
यत् । स॒माव॑त् । वि॒द्व । क॒था । त्वम् । अ॒ग्निम् । अजी॑जनः । न । अ॒हम् । इति॑ । सा॒मि॒धे॒नीना॒मिति॑ सां - इ॒धे॒नीना᳚म् । ए॒व । अ॒हम् । वर्ण᳚म् । वे॒द॒ । इति॑ । अ॒ब्र॒वी॒त् । यत् । घृ॒तव॒दिति॑ घृ॒त-व॒त् । प॒दम् । अ॒नू॒च्यत॒ इत्य॑नु - उ॒च्यते᳚ । सः । आ॒सा॒म् । वर्णः॑ । तम् । त्वा॒ । स॒मिद्भि॒रिति॑ स॒मित् - भिः॒ । अ॒ङ्गि॒रः॒ । इति॑ । आ॒ह॒ । सा॒मि॒धे॒नीष्विति॑ सां - इ॒धे॒नीषु॑ । ए॒व । तत् । ज्योतिः॑ । ज॒न॒य॒ति॒ । स्त्रियः॑ । तेन॑ । यत् । ऋचः॑ । स्त्रियः॑ । तेन॑ । यत् । गा॒य॒त्रियः॑ । स्त्रियः॑ । तेन॑ । यत् । सा॒मि॒धे॒न्य॑ इति॑ सां - इ॒धे॒न्यः॑ । वृष॑ण्वती॒मिति॒ वृषण्॑ - व॒ती॒म् । अन्विति॑ । आ॒ह॒ ।  47 ( 50) 

TS 2.5.8.5  
तेन॑ । पुꣳस्व॑तीः । तेन॑ । सेन्द्रा॒ इति॒ स - इ॒न्द्राः॒ । तेन॑ । मि॒थु॒नाः । अ॒ग्निः । दे॒वाना᳚म् । दू॒तः । आसी᳚त् । उ॒शना᳚ । का॒व्यः । असु॑राणाम् । तौ । प्र॒जाप॑ति॒मिति॑ प्र॒जा - प॒ति॒म् । प्र॒श्ञम् । ऐ॒ता॒म् । सः । प्र॒जाप॑ति॒रिति॑ प्र॒जा - प॒तिः॒ । अ॒ग्निम् । दू॒तम् । वृ॒णी॒म॒हे॒ । इति॑ । अ॒भीति॑ । प॒र्याव॑र्त॒तेति॑ परि - आव॑र्तत । ततः॑ । दे॒वाः । अभ॑वन्न् । परेति॑ । असु॑राः । यस्य॑ । ए॒वम् । वि॒दुषः॑ । अ॒ग्निम् । दू॒तम् । वृ॒णी॒म॒हे॒ । इति॑ । अ॒न्वाहेत्य॑नु - आह॑ । भव॑ति । आ॒त्मना᳚ । परेति॑ । अ॒स्य॒ । भ्रातृ॑व्यः । भ॒व॒ति॒ । अ॒द्ध्व॒रव॑ती॒मित्य॑द्ध्व॒र-व॒ती॒म् । अन्वति॑ । आ॒ह॒ । भ्रातृ॑व्यम् । ए॒व । ए॒तया᳚ ।  48 ( 50) 

TS 2.5.8.6  
ध्व॒र॒ति॒ । शो॒चिष्के॑श॒ इति॑ शो॒चिः - के॒शः॒ । तम् । ई॒म॒हे॒ । इति॑ । आ॒ह॒ । प॒वित्र᳚म् । ए॒व । ए॒तत् । यज॑मानम् । ए॒व । ए॒तया᳚ । प॒व॒य॒ति॒ । समि॑द्ध॒ इति॒ सं - इ॒द्धः॒ । अ॒ग्ने॒ । आ॒हु॒तेत्या᳚ - हु॒त॒ । इति॑ । आ॒ह॒ । प॒रि॒धिमिति॑ परि - धिम् । ए॒व । ए॒तम् । परीति॑ । द॒धा॒ति॒ । अस्क॑न्दाय । यत् । अतः॑ । ऊ॒र्द्ध्वम् । अ॒भ्या॒द॒द्ध्यादित्य॑भि - आ॒द॒द्ध्यात् । यथा᳚ । ब॒हिः॒प॒रि॒धीति॑ बहिः - प॒रि॒धि । स्कन्द॑ति । ता॒दृक् । ए॒व । तत् । त्रयः॑ । वै । अ॒ग्नयः॑ । ह॒व्य॒वाह॑न॒ इति॑ हव्य - वाह॑नः । दे॒वाना᳚म् । क॒व्य॒वाह॑न॒ इति॑ कव्य - वाह॑नः । पि॒तृ॒णाम् । स॒हर॑क्षा॒ इति॑ स॒ह - र॒क्षाः॒ । असु॑राणाम् । ते । ए॒तर्.हि॑ । एति॑ । शꣳ॒॒स॒न्ते॒ । माम् । व॒रि॒ष्य॒ते॒ । माम् ।  49 ( 50) 

TS 2.5.8.7  
इति॑ । वृ॒णी॒द्ध्वम् । ह॒व्य॒वाह॑न॒मिति॑ हव्य - वाह॑नम् । इति॑ । आ॒ह॒ । यः । ए॒व । दे॒वाना᳚म् । तम् । वृ॒णी॒ते॒ । आ॒र॒.षे॒यम् । वृ॒णी॒ते॒ । बन्धोः᳚ । ए॒व । न । ए॒ति॒ । अथो॒ इति॑ । सन्त॑त्या॒ इति॒ सं - त॒त्यै॒ । प॒रस्ता᳚त् । अ॒र्वाचः॑ । वृ॒णी॒ते॒ । तस्मा᳚त् । प॒रस्ता᳚त् । अ॒र्वाञ्चः॑ । म॒नु॒ष्यान्॑ । पि॒तरः॑ । अनु॑ । प्रेति॑ । पि॒प॒ते॒ ।  ।  50 ( 29) 

TS 2.5.9.1  
अग्ने᳚ । म॒हान् । अ॒सि॒ । इति॑ । आ॒ह॒ । म॒हान् । हि । ए॒षः । यत् । अ॒ग्निः । ब्रा॒ह्म॒ण॒ । इति॑ । आ॒ह॒ । ब्रा॒ह्म॒णः । हि । ए॒षः । भा॒र॒त॒ । इति॑ । आ॒ह॒ । ए॒षः । हि । दे॒वेभ्यः॑ । ह॒व्यम् । भर॑ति । दे॒वेद्ध॒ इति॑ दे॒व - इ॒द्धः॒ । इति॑ । आ॒ह॒ । दे॒वाः । हि । ए॒तम् । ऐन्ध॑त । मन्वि॑द्ध॒ इति॒ मनु॑ - इ॒द्धः॒ । इति॑ । आ॒ह॒ । मनुः॑ । हि । ए॒तम् । उत्त॑र॒ इत्युत् - त॒रः॒ । दे॒वेभ्यः॑ । ऐन्ध॑ । ऋषि॑ष्टुत॒ इत्यृषि॑ - स्तु॒तः॒ । इति॑ । आ॒ह॒ । ऋष॑यः । हि । ए॒तम् । अस्तु॑वन्न् । विप्रा॑नुमदित॒ इति॒ विप्र॑ - अ॒नु॒म॒दि॒तः॒ । इति॑ । आ॒ह॒ ।  51 ( 50) 

TS 2.5.9.2  
विप्राः᳚ । हि । ए॒ते । यत् । शु॒श्रु॒वाꣳसः॑ । क॒वि॒श॒स्त इति॑ कवि - श॒स्तः । इति॑ । आ॒ह॒ । क॒वयः॑ । हि । ए॒ते । यत् । शु॒श्रु॒वाꣳसः॑ । ब्रह्म॑सꣳशित॒ इति॒ ब्रह्म॑ - सꣳ॒॒शि॒तः॒ । इति॑ । आ॒ह॒ । ब्रह्म॑सꣳशित॒ इति॒ ब्रह्म॑ - सꣳ॒॒शि॒तः॒ । हि । ए॒षः । घृ॒ताह॑वन॒ इति॑ घृ॒त - आ॒ह॒व॒नः॒ । इति॑ । आ॒ह॒ । घृ॒ता॒हु॒तिरिति॑ घृत-आ॒हु॒तिः । हि । अ॒स्य॒ । प्रि॒यत॒मेति॑ प्रि॒य - त॒मा॒ । प्र॒णीरिति॑ प्र - नीः । य॒ज्ञाना᳚म् । इति॑ । आ॒ह॒ । प्र॒णीरिति॑ प्र-नीः । हि । ए॒षः । य॒ज्ञाना᳚म् । र॒थीः । अ॒द्ध्व॒राणा᳚म् । इति॑ । आ॒ह॒ । ए॒षः । हि । दे॒व॒र॒थ इति॑ देव - र॒थः । अ॒तूर्तः॑ । होता᳚ । इति॑ । आ॒ह॒ । न । हि । ए॒तम् । कः । च॒न ।  52 ( 50) 

TS 2.5.9.3  
तर॑ति । तूर्णिः॑ । ह॒व्य॒वाडिति॑ हव्य - वाट् । इति॑ । आ॒ह॒ । सर्व᳚म् । हि । ए॒षः । तर॑ति । आस्पात्र᳚म् । जु॒हूः । दे॒वाना᳚म् । इति॑ । आ॒ह॒ । जु॒हूः । हि । ए॒षः । दे॒वाना᳚म् । च॒म॒सः । दे॒व॒पान॒ इति॑ देव - पानः॑ । इति॑ । आ॒ह॒ । च॒म॒सः । हि । ए॒षः । दे॒व॒पान॒ इति॑ देव - पानः॑ । अ॒रान् । इ॒व॒ । अ॒ग्ने॒ । ने॒मिः । दे॒वान् । त्वम् । प॒रि॒भूरिति॑ परि-भूः । अ॒सि॒ । इति॑ । आ॒ह॒ । दे॒वान् । हि । ए॒षः । प॒रि॒भूरिति॑ परि - भूः । यत् । ब्रू॒यात् । एति॑ । व॒ह॒ । दे॒वान् । दे॒व॒य॒त इति॑ देव - य॒ते । यज॑मानाय । इति॑ । भ्रातृ॑व्यम् । अ॒स्मै॒ ।  53 ( 50) 

TS 2.5.9.4  
ज॒न॒ये॒त् । एति॑ । व॒ह॒ । दे॒वान् । यज॑मानाय । इति॑ । आ॒ह॒ । यज॑मानम् । ए॒व । ए॒तेन॑ । व॒र्द्ध॒य॒ति॒ । अ॒ग्निम् । अ॒ग्ने॒ । एति॑ । व॒ह॒ । सोम᳚म् । एति॑ । व॒ह॒ । इति॑ । आ॒ह॒ । दे॒वताः᳚ । ए॒व । तत् । य॒था॒पू॒र्वमिति॑ यथा - पू॒र्वम् । उपेति॑ । ह्व॒य॒ते॒ । एति॑ । च॒ । अ॒ग्ने॒ । दे॒वान् । वह॑ । सु॒यजेति॑ सु - यजा᳚ । च॒ । य॒ज॒ । जा॒त॒वे॒द॒ इति॑ जात-वे॒दः॒ । इति॑ । आ॒ह॒ । अ॒ग्निम् । ए॒व । तत् । समिति॑ । श्य॒ति॒ । सः । अ॒स्य॒ । सꣳशि॑त॒ इति॒ सं - शि॒तः॒ । दे॒वेभ्यः॑ । ह॒व्यम् । व॒ह॒ति॒ । अ॒ग्निः । होता᳚ ।  54 ( 50) 

TS 2.5.9.5  
इति॑ । आ॒ह॒ । अ॒ग्निः । वै । दे॒वाना᳚म् । होता᳚ । यः । ए॒व । दे॒वाना᳚म् । होता᳚ । तम् । वृ॒णी॒ते॒ । स्मः । व॒यम् । इति॑ । आ॒ह॒ । आ॒त्मान᳚म् । ए॒व । स॒त्त्वमिति॑ सत् - त्वम् । ग॒म॒य॒ति॒ । सा॒धु । ते॒ । य॒ज॒मा॒न॒ । दे॒वता᳚ । इति॑ । आ॒ह॒ । आ॒शिष॒मित्या᳚ - शिष᳚म् । ए॒व । ए॒ताम् । एति॑ । शा॒स्ते॒ । यत् । ब्रू॒यात् । यः । अ॒ग्निम् । होता॑रम् । अवृ॑थाः । इति॑ । अ॒ग्निना᳚ । उ॒भ॒यतः॑ । यज॑मानम् । परीति॑ । गृ॒ह्णी॒या॒त् । प्र॒मायु॑क॒ इति॑ प्र - मायु॑कः । स्या॒त् । य॒ज॒मा॒न॒दे॒व॒त्येति॑ यजमान - दे॒व॒त्या᳚ । वै । जु॒हूः । भ्रा॒तृ॒व्य॒दे॒व॒त्येति॑ भ्रातृव्य - दे॒व॒त्या᳚ । उ॒प॒भृदित्यु॑प - भृत् ।  55 ( 50) 

TS 2.5.9.6  
यत् । द्वे इति॑ । इ॒व॒ । ब्रू॒यात् । भ्रातृ॑व्यम् । अ॒स्मै॒ । ज॒न॒ये॒त् । घृ॒तव॑ती॒मिति॑ घृ॒त - व॒ती॒म् । अ॒द्ध्व॒र्यो॒ इति॑ । स्रुच᳚म् । एति॑ । अ॒स्य॒स्व॒ । इति॑ । आ॒ह॒ । यज॑मानम् । ए॒व । ए॒तेन॑ । व॒र्द्ध॒य॒ति॒ । दे॒वा॒युव॒मिति॑ देव - युव᳚म् । इति॑ । आ॒ह॒ । दे॒वान् । हि । ए॒षा । अव॑ति । वि॒श्ववा॑रा॒मिति॑ वि॒श्व-वा॒रा॒म् । इति॑ । आ॒ह॒ । विश्व᳚म् । हि । ए॒षा । अव॑ति । ईडा॑महै । दे॒वान् । ई॒डेन्यान्॑ । न॒म॒स्याम॑ । न॒म॒स्यान्॑ । यजा॑म । य॒ज्ञियान्॑ । इति॑ । आ॒ह॒ । म॒नु॒ष्याः᳚ । वै । ई॒डेन्याः᳚ । पि॒तरः॑ । न॒म॒स्याः᳚ । दे॒वाः । य॒ज्ञियाः᳚ । दे॒वताः᳚ । ए॒व ( ) । तत् । य॒था॒भा॒गमिति॑ यथा - भा॒गम् । य॒ज॒ति॒ ।  ।  56 ( 53) 

TS 2.5.10.1  
त्रीन् । तृ॒चान् । अन्विति॑ । ब्रू॒या॒त् । रा॒ज॒न्य॑स्य । त्रयः॑ । वै । अ॒न्ये । रा॒ज॒न्या᳚त् । पुरु॑षाः । ब्रा॒ह्म॒णः । वैश्यः॑ । शू॒द्रः । तान् । ए॒व । अ॒स्मै॒ । अनु॑का॒नित्यनु॑ - का॒न् । क॒रो॒ति॒ । पञ्च॑द॒शेति॒ पञ्च॑ - द॒श॒ । अन्विति॑ । ब्रू॒या॒त् । रा॒ज॒न्य॑स्य । प॒ञ्च॒द॒श इति॑ पञ्च-द॒शः । वै । रा॒ज॒न्यः॑ । स्वे । ए॒व । ए॒न॒म् । स्तोमे᳚ । प्रतीति॑ । स्था॒प॒य॒ति॒ । त्रि॒ष्टुभा᳚ । परीति॑ । द॒द्ध्या॒त् । इ॒न्द्रि॒यम् । वै । त्रि॒ष्टुक् । इ॒न्द्रि॒यका॑म॒ इती᳚न्द्रि॒य - का॒मः॒ । खलु॑ । वै । रा॒ज॒न्यः॑ । य॒ज॒ते॒ । त्रि॒ष्टुभा᳚ । ए॒व । अ॒स्मै॒ । इ॒न्द्रि॒यम् । परीति॑ । गृ॒ह्णा॒ति॒ । यदि॑ । का॒मये॑त ।  57 ( 50) 

TS 2.5.10.2  
ब्र॒ह्म॒व॒र्च॒समिति॑ ब्रह्म-व॒र्च॒सम् । अ॒स्तु॒ । इति॑ । गा॒य॒त्रि॒या । परीति॑ । द॒द्ध्या॒त् । ब्र॒ह्म॒व॒र्च॒समिति॑ ब्रह्म - व॒र्च॒सम् । वै । गा॒य॒त्री । ब्र॒ह्म॒व॒र्च॒समिति॑ ब्रह्म - व॒र्च॒सम् । ए॒व । भ॒व॒ति॒ । स॒प्तद॒शेति॑ स॒प्त - द॒श॒ । अन्विति॑ । ब्रू॒या॒त् । वैश्य॑स्य । स॒प्त॒द॒श इति॑ सप्त - द॒शः । वै । वैश्यः॑ । स्वे । ए॒व । ए॒न॒म् । स्तोमे᳚ । प्रतीति॑ । स्था॒प॒य॒ति॒ । जग॑त्या । परीति॑ । द॒द्ध्या॒त् । जाग॑ताः । वै । प॒शवः॑ । प॒शुका॑म॒ इति॑ प॒शु - का॒मः॒ । खलु॑ । वै । वैश्यः॑ । य॒ज॒ते॒ । जग॑त्या । ए॒व । अ॒स्मै॒ । प॒शून् । परीति॑ । गृ॒ह्णा॒ति॒ । एक॑विꣳशति॒मित्येक॑ - विꣳ॒॒श॒ति॒म् । अन्विति॑ । ब्रू॒या॒त् । प्र॒ति॒ष्ठाका॑म॒स्येति॑ प्रति॒ष्ठा - का॒म॒स्य॒ । ए॒क॒विꣳ॒॒श इत्ये॑क-विꣳ॒॒शः । स्तोमा॑नाम् । प्र॒ति॒ष्ठेति॑ प्रति - स्था । प्रति॑ष्ठित्या॒ इति॒ प्रति॑ - स्थि॒त्यै॒ ।  58 ( 50) 

TS 2.5.10.3  
चतु॑र्विꣳशति॒मिति॒ चतुः॑ - विꣳ॒॒श॒ति॒म् । अन्विति॑ । ब्रू॒या॒त् । ब्र॒ह्म॒व॒र्च॒सका॑म॒स्येति॑ ब्रह्मवर्च॒स - का॒म॒स्य॒ । चतु॑र्विꣳशत्यक्ष॒रेति॒ चतु॑र्विꣳशति - अ॒क्ष॒रा॒ । गा॒य॒त्री । गा॒य॒त्री । ब्र॒ह्म॒व॒र्च॒समिति॑ ब्रह्म - व॒र्च॒सम् । गा॒य॒त्रि॒या । ए॒व । अ॒स्मै॒ । ब्र॒ह्म॒व॒र्च॒समिति॑ ब्रह्म - व॒र्च॒सम् । अवेति॑ । रु॒न्धे॒ । त्रिꣳ॒॒शत᳚म् । अन्विति॑ । ब्रू॒या॒त् । अन्न॑काम॒स्येत्यन्न॑ - का॒म॒स्य॒ । त्रिꣳ॒॒शद॑क्ष॒रेति॑ त्रिꣳ॒॒शत् - अ॒क्ष॒रा॒ । वि॒राडिति॑ वि - राट् । अन्न᳚म् । वि॒राडिति॑ वि - राट् । वि॒राजेति॑ वि - राजा᳚ । ए॒व । अ॒स्मै॒ । अ॒न्नाद्य॒मित्य॑न्न - अद्य᳚म् । अवेति॑ । रु॒न्धे॒ । द्वात्रिꣳ॑शतम् । अन्विति॑ । ब्रू॒या॒त् । प्र॒ति॒ष्ठाका॑म॒स्येति॑ प्रति॒ष्ठा - का॒म॒स्य॒ । द्वात्रिꣳ॑शदक्ष॒रेति॒ द्वात्रिꣳ॑शत् - अ॒क्ष॒रा॒ । अ॒नु॒ष्टुगित्य॑नु - स्तुक् । अ॒नु॒ष्टुबित्य॑नु - स्तुप् । छन्द॑साम् । प्र॒ति॒ष्ठेति॑ प्रति - स्था । प्रति॑ष्ठित्या॒ इति॒ प्रति॑ - स्थि॒त्यै॒ । षट्त्रिꣳ॑शत॒मिति॒ षट्-त्रिꣳ॒॒श॒त॒म् । अन्विति॑ । ब्रू॒या॒त् । प॒शुका॑म॒स्येति॑ प॒शु - का॒म॒स्य॒ । षट्त्रिꣳ॑शदक्ष॒रेति॒ षट्त्रिꣳ॑शत् - अ॒क्ष॒रा॒ । बृ॒ह॒ती । बार्.ह॑ताः । प॒शवः॑ । बृ॒ह॒त्या । ए॒व । अ॒स्मै॒ । प॒शून् ।  59 ( 50) 

TS 2.5.10.4  
अवेति॑ । रु॒न्धे॒ । चतु॑श्चत्वारिꣳशत॒मिति॒ चतुः॑ - च॒त्वा॒रिꣳ॒॒श॒त॒म् । अन्विति॑ । ब्रू॒या॒त् । इ॒न्द्रि॒यका॑म॒स्येती᳚न्द्रि॒य - का॒म॒स्य॒ । चतु॑श्चत्वारिꣳशदक्ष॒रेति॒ चतु॑श्चत्वारिꣳशत् - अ॒क्ष॒रा॒ । त्रि॒ष्टुक् । इ॒न्द्रि॒यम् । त्रि॒ष्टुप् । त्रि॒ष्टुभा᳚ । ए॒व । अ॒स्मै॒ । इ॒न्द्रि॒यम् । अवेति॑ । रु॒न्धे॒ । अ॒ष्टाच॑त्वारिꣳशत॒मित्य॒ष्टा - च॒त्वा॒रिꣳ॒॒श॒त॒म् । अन्विति॑ । ब्रू॒या॒त् । प॒शुका॑म॒स्येति॑ प॒शु - का॒म॒स्य॒ । अ॒ष्टाच॑त्वारिꣳशदक्ष॒रेत्य॒ष्टाच॑त्वारिꣳशत् - अ॒क्ष॒रा॒ । जग॑ती । जाग॑ताः । प॒शवः॑ । जग॑त्या । ए॒व । अ॒स्मै॒ । प॒शून् । अवेति॑ । रु॒न्धे॒ । सर्वा॑णि । छन्दाꣳ॑सि । अन्विति॑ । ब्रू॒या॒त् । ब॒हु॒या॒जिन॒ इति॑ बहु - या॒जिनः॑ । सर्वा॑णि । वै । ए॒तस्य॑ । छन्दाꣳ॑सि । अव॑रुद्धा॒नीत्यव॑ - रु॒द्धा॒नि॒ । यः । ब॒हु॒या॒जीति॑ बहु - या॒जी । अप॑रिमित॒मित्यप॑रि - मि॒त॒म् । अन्विति॑ । ब्रू॒या॒त् । अप॑रिमित॒स्येत्यप॑रि - मि॒त॒स्य॒ । अव॑रुद्ध्या॒ इत्यव॑ - रु॒द्ध्यै॒ ।  ।  60 ( 47) 

TS 2.5.11.1  
निवी॑त॒मिति॒ नि - वी॒त॒म् । म॒नु॒ष्या॑णाम् । प्रा॒ची॒ना॒वी॒तमिति॑ प्राचीन - आ॒वी॒तम् । पि॒तृ॒णाम् । उप॑वीत॒मित्युप॑ - वी॒त॒म् । दे॒वाना᳚म् । उपेति॑ । व्य॒य॒ते॒ । दे॒व॒ल॒क्ष्ममिति॑ देव - ल॒क्ष्मम् । ए॒व । तत् । कु॒रु॒ते॒ । तिष्ठन्न्॑ । अन्विति॑ । आ॒ह॒ । तिष्ठन्न्॑ । हि । आश्रु॑ततर॒मित्याश्रु॑त - त॒र॒म् । वद॑ति । तिष्ठन्न्॑ । अन्विति॑ । आ॒ह॒ । सु॒व॒र्गस्येति॑ सुवः - गस्य॑ । लो॒कस्य॑ । अ॒भिजि॑त्या॒ इत्य॒भि - जि॒त्यै॒ । आसी॑नः । य॒ज॒ति॒ । अ॒स्मिन्न् । ए॒व । लो॒के । प्रतीति॑ । ति॒ष्ठ॒ति॒ । यत् । क्रौ॒ञ्चम् । अ॒न्वाहेत्य॑नु-आह॑ । आ॒सु॒रम् । तत् । यत् । म॒न्द्रम् । मा॒नु॒षम् । तत् । यत् । अ॒न्त॒रा । तत् । सदे॑व॒मिति॒ स - दे॒व॒म् । अ॒न्त॒रा । अ॒नूच्य॒मित्य॑नु - उच्य᳚म् । स॒दे॒व॒त्वायेति॑ सदेव - त्वाय॑ । वि॒द्वाꣳसः॑ । वै ।  61 ( 50) 

TS 2.5.11.2  
पु॒रा । होता॑रः । अ॒भू॒व॒न्न् । तस्मा᳚त् । विधृ॑ता॒ इति॒ वि - धृ॒ताः॒ । अद्ध्वा॑नः । अभू॑वन्न् । न । पन्था॑नः । समिति॑ । अ॒रु॒क्ष॒न्न् । अ॒न्त॒र्वे॒दीत्य॑न्तः - वे॒दि । अ॒न्यः । पादः॑ । भव॑ति । ब॒हि॒र्वे॒दीति॑ बहिः - वे॒दि । अ॒न्यः । अथ॑ । अन्विति॑ । आ॒ह॒ । अद्ध्व॑नाम् । विधृ॑त्या॒ इति॒ वि - धृ॒त्यै॒ । प॒थाम् । असꣳ॑रोहा॒येत्यसं᳚ - रो॒हा॒य॒ । अथो॒ इति॑ । भू॒तम् । च॒ । ए॒व । भ॒वि॒ष्यत् । च॒ । अवेति॑ । रु॒न्धे॒ । अथो॒ इति॑ । परि॑मित॒मिति॒ परि॑ - मि॒त॒म् । च॒ । ए॒व । अप॑रिमित॒मित्यप॑रि - मि॒त॒म् । च॒ । अवेति॑ । रु॒न्धे॒ । अथो॒ इति॑ । ग्रा॒म्यान् । च॒ । ए॒व । प॒शून् । आ॒र॒ण्यान् । च॒ । अवेति॑ । रु॒न्धे॒ । अथो॒ इति॑ ।  62 ( 50) 

TS 2.5.11.3  
दे॒व॒लो॒कमिति॑ देव - लो॒कम् । च॒ । ए॒व । म॒नु॒ष्य॒लो॒कमिति॑ मनुष्य - लो॒कम् । च॒ । अ॒भीति॑ । ज॒य॒ति॒ । दे॒वाः । वै । सा॒मि॒धे॒नीरिति॑ सां - इ॒धे॒नीः । अ॒नूच्येत्य॑नु - उच्य॑ । य॒ज्ञम् । न । अन्विति॑ । अ॒प॒श्य॒न्न् । सः । प्र॒जाप॑ति॒रिति॑ प्र॒जा - प॒तिः॒ । तू॒ष्णीम् । आ॒घा॒रमित्या᳚-घा॒रम् । एति॑ । अ॒घा॒र॒य॒त् । ततः॑ । वै । दे॒वाः । य॒ज्ञम् । अन्विति॑ । अ॒प॒श्य॒न्न् । यत् । तू॒ष्णीम् । आ॒घा॒रमित्या᳚ - घा॒रम् । आ॒घा॒रय॒तीत्या᳚ - घा॒रय॑ति । य॒ज्ञस्य॑ । अनु॑ख्यात्या॒ इत्यनु॑ - ख्या॒त्यै॒ । अथो॒ इति॑ । सा॒मि॒धे॒नीरिति॑ सां - इ॒धे॒नीः । ए॒व । अ॒भीति॑ । अ॒न॒क्ति॒ । अलू᳚क्षः । भ॒व॒ति॒ । यः । ए॒वम् । वेद॑ । अथो॒ इति॑ । त॒र्पय॑ति । ए॒व । ए॒नाः॒ । तृप्य॑ति । प्र॒जयेति॑ प्र - जया᳚ । प॒शुभि॒रिति॑ प॒शु - भिः॒ ।  63 ( 50) 

TS 2.5.11.4  
यः । ए॒वम् । वेद॑ । यत् । एक॑या । आ॒घा॒रये॒दित्या᳚ - घा॒रये᳚त् । एका᳚म् । प्री॒णी॒या॒त् । यत् । द्वाभ्या᳚म् । द्वे इति॑ । प्री॒णी॒या॒त् । यत् । ति॒सृभि॒रिति॑ ति॒सृ - भिः॒ । अतीति॑ । तत् । रे॒च॒ये॒त् । मन॑सा । एति॑ । घा॒र॒य॒ति॒ । मन॑सा । हि । अना᳚प्तम् । आ॒प्यते᳚ । ति॒र्यञ्च᳚म् । एति॑ । घा॒र॒य॒ति॒ । अछं॑बट्कार॒मित्यछं॑बट् - का॒र॒म् । वाक् । च॒ । मनः॑ । च॒ । आ॒र्ती॒ये॒ता॒म् । अ॒हम् । दे॒वेभ्यः॑ । ह॒व्यम् । व॒हा॒मि॒ । इति॑ । वाक् । अ॒ब्र॒वी॒त् । अ॒हम् । दे॒वेभ्यः॑ । इति॑ । मनः॑ । तौ । प्र॒जाप॑ति॒मिति॑ प्र॒जा - प॒ति॒म् । प्र॒श्ञम् । ऐ॒ता॒म् । सः । अ॒ब्र॒वी॒त् ।  64 ( 50) 

TS 2.5.11.5  
प्र॒जाप॑ति॒रिति॑ प्र॒जा - प॒तिः॒ । दू॒तीः । ए॒व । त्वम् । मन॑सः । अ॒सि॒ । यत् । हि । मन॑सा । ध्याय॑ति । तत् । वा॒चा । वद॑ति । इति॑ । तत् । खलु॑ । तुभ्य᳚म् । न । वा॒चा । जु॒ह॒व॒न्न् । इति॑ । अ॒ब्र॒वी॒त् । तस्मा᳚त् । मन॑सा । प्र॒जाप॑तय॒ इति॑ प्र॒जा - प॒त॒ये॒ । जु॒ह्व॒ति॒ । मनः॑ । इ॒व॒ । हि । प्र॒जाप॑ति॒रिति॑ प्र॒जा - प॒तिः॒ । प्र॒जाप॑ते॒रिति॑ प्र॒जा - प॒तेः॒ । आप्त्यै᳚ । प॒रि॒धीनिति॑ परि - धीन् । समिति॑ । मा॒र्ष्टि॒ । पु॒नाति॑ । ए॒व । ए॒ना॒न् । त्रिः । म॒द्ध्य॒मम् । त्रयः॑ । वै । प्रा॒णा इति॑ प्र - अ॒नाः । प्रा॒णानिति॑ प्र - अ॒नान् । ए॒व । अ॒भिति॑ । ज॒य॒ति॒ । त्रिः । द॒क्षि॒णा॒र्द्ध्य॑मिति॑ दक्षिण - अ॒र्द्ध्य᳚म् । त्रयः॑ ।  65 ( 50) 

TS 2.5.11.6  
इ॒मे । लो॒काः । इ॒मान् । ए॒व । लो॒कान् । अ॒भीति॑ । ज॒य॒ति॒ । त्रिः । उ॒त्त॒रा॒र्द्ध्य॑मित्यु॑त्तर - अ॒र्द्ध्य᳚म् । त्रयः॑ । वै । दे॒व॒याना॒ इति॑ देव - यानाः᳚ । पन्था॑नः । तान् । ए॒व । अ॒भीति॑ । ज॒य॒ति॒ । त्रिः । उपेति॑ । वा॒ज॒य॒ति॒ । त्रयः॑ । वै । दे॒व॒लो॒का इति॑ देव - लो॒काः । दे॒व॒लो॒कानिति॑ देव - लो॒कान् । ए॒व । अ॒भीति॑ । ज॒य॒ति॒ । द्वाद॑श । समिति॑ । प॒द्य॒न्ते॒ । द्वाद॑श । मासाः᳚ । सं॒ॅव॒थ्स॒र इति॑ सं - व॒थ्स॒रः । सं॒ॅव॒थ्स॒रमिति॑ सं - व॒थ्स॒रम् । ए॒व । प्री॒णा॒ति॒ । अथो॒ इति॑ । सं॒ॅव॒थ्स॒रमिति॑ सं - व॒थ्स॒रम् । ए॒व । अ॒स्मै॒ । उपेति॑ । द॒धा॒ति॒ । सु॒व॒र्गस्येति॑ सुवः - गस्य॑ । लो॒कस्य॑ । सम॑ष्ट्या॒ इति॒ सं - अ॒ष्ट्यै॒ । आ॒घा॒रमित्या᳚ - घा॒रम् । एति॑ । घा॒र॒य॒ति॒ । ति॒रः । इ॒व॒ ।  66 ( 50) 

TS 2.5.11.7  
वै । सु॒व॒र्ग इति॑ सुवः - गः । लो॒कः । सु॒व॒र्गमिति॑ सुवः - गम् । ए॒व । अ॒स्मै॒ । लो॒कम् । प्रेति॑ । रो॒च॒य॒ति॒ । ऋ॒जुम् । एति॑ । घा॒र॒य॒ति॒ । ऋ॒जुः । इ॒व॒ । हि । प्रा॒ण इति॑ प्र - अ॒नः । सन्त॑त॒मिति॒ सं - त॒त॒म् । एति॑ । घा॒र॒य॒ति॒ । प्रा॒णाना॒मिति॑ प्र - अ॒नाना᳚म् । अ॒न्नाद्य॒स्येत्य॑न्न - अद्य॑स्य । सन्त॑त्या॒ इति॒ सं - त॒त्यै॒ । अथो॒ इति॑ । रक्ष॑साम् । अप॑हत्या॒ इत्यप॑ - ह॒त्यै॒ । यम् । का॒मये॑त । प्र॒मायु॑क॒ इति॑ प्र - मायु॑कः । स्या॒त् । इति॑ । जि॒ह्मम् । तस्य॑ । एति॑ । घा॒र॒ये॒त् । प्रा॒णमिति॑ प्र-अ॒नम् । ए॒व । अ॒स्मा॒त् । जि॒ह्मम् । न॒य॒ति॒ । ता॒जक् । प्रेति॑ । मी॒य॒ते॒ । शिरः॑ । वै । ए॒तत् । य॒ज्ञस्य॑ । यत् । आ॒घा॒र इत्या᳚ - घा॒रः । आ॒त्मा । ध्रु॒वा ।  67 ( 50) 

TS 2.5.11.8  
आ॒घा॒रमित्या᳚ - घा॒रम् । आ॒घार्येत्या᳚ - घार्य॑ । ध्रु॒वाम् । समिति॑ । अ॒न॒क्ति॒ । आ॒त्मन्न् । ए॒व । य॒ज्ञस्य॑ । शिरः॑ । प्रतीति॑ । द॒धा॒ति॒ । अ॒ग्निः । दे॒वाना᳚म् । दू॒तः । आसी᳚त् । दैव्यः॑ । असु॑राणाम् । तौ । प्र॒जाप॑ति॒मिति॑ प्र॒जा - प॒ति॒म् । प्र॒श्ञम् । ऐ॒ता॒म् । सः । प्र॒जाप॑ति॒रिति॑ प्र॒जा - प॒तिः॒ । ब्रा॒ह्म॒णम् । अ॒ब्र॒वी॒त् । ए॒तत् । वीति॑ । ब्रू॒हि॒ । इति॑ । एति॑ । श्रा॒व॒य॒ । इति॑ । इ॒दम् । दे॒वाः॒ । शृ॒णु॒त॒ । इति॑ । वाव । तत् । अ॒ब्र॒वी॒त् । अ॒ग्निः । दे॒वः । होता᳚ । इति॑ । यः । ए॒व । दे॒वाना᳚म् । तम् । अ॒वृ॒णी॒त॒ । ततः॑ । दे॒वाः ।  68 ( 50) 

TS 2.5.11.9  
अभ॑वन्न् । परेति॑ । असु॑राः । यस्य॑ । ए॒वम् । वि॒दुषः॑ । प्र॒व॒रमिति॑ प्र - व॒रम् । प्र॒वृ॒णत॒ इति॑ प्र - वृ॒णते᳚ । भव॑ति । आ॒त्मना᳚ । परेति॑ । अ॒स्य॒ । भ्रातृ॑व्यः । भ॒व॒ति॒ । यत् । ब्रा॒ह्म॒णः । च॒ । अब्रा᳚ह्मणः । च॒ । प्र॒श्ञम् । ए॒याता॒मित्या᳚ - इ॒याता᳚म् । ब्रा॒ह्म॒णाय॑ । अधीति॑ । ब्रू॒या॒त् । यत् । ब्रा॒ह्म॒णाय॑ । अ॒द्ध्याहेत्य॑धि-आह॑ । आ॒त्मने᳚ । अधीति॑ । आ॒ह॒ । यत् । ब्रा॒ह्म॒णम् । प॒राहेति॑ परा - आह॑ । आ॒त्मान᳚म् । परेति॑ । आ॒ह॒ । तस्मा᳚त् । ब्रा॒ह्म॒णः । न । प॒रोच्य॒ इति॑ परा-उच्यः॑ ।  ।  69 ( 40) 

TS 2.5.12.1  
आयुः॑ । ते॒ । आ॒यु॒र्दा इत्या॑युः - दाः । अ॒ग्ने॒ । एति॑ । प्या॒य॒स्व॒ । समिति॑ । ते॒ । अवेति॑ । ते॒ । हेडः॑ । उदिति॑ । उ॒त्त॒ममित्यु॑त् - त॒मम् । प्रेति॑ । नः॒ । दे॒वी । एति॑ । नः॒ । दि॒वः । अग्ना॑विष्णू॒ इत्यग्ना᳚-वि॒ष्णू॒ । अग्ना॑विष्णू॒ इत्यग्ना᳚ - वि॒ष्णू॒ । इ॒मम् । मे॒ । व॒रु॒ण॒ । तत् । त्वा॒ । या॒मि॒ । उदिति॑ । उ॒ । त्यम् । चि॒त्रम् ।  । अ॒पाम् । नपा᳚त् । एति॑ । हि । अस्था᳚त् । उ॒पस्थ॒मित्यु॒प - स्थ॒म् । जि॒ह्माना᳚म् । ऊ॒र्द्ध्वः । वि॒द्युत॒मिति॑ वि - द्युत᳚म् । वसा॑नः ।  । तस्य॑ । ज्येष्ठ᳚म् । म॒हि॒मान᳚म् । वह॑न्तीः । हिर॑ण्यवर्णा॒ इति॒ हिर॑ण्य - व॒र्णाः॒ । परीति॑ । य॒न्ति॒ । य॒ह्वीः ।  । समिति॑ ।  70 ( 50) 

TS 2.5.12.2  
अ॒न्याः । यन्ति॑ । उपेति॑ । य॒न्ति॒ । अ॒न्याः । स॒मा॒नम् । ऊ॒र्वम् । न॒द्यः॑ । पृ॒ण॒न्ति॒ ।  । तम् । उ॒ । शुचि᳚म् । शुच॑यः । दी॒दि॒वाꣳस᳚म् । अ॒पाम् । नपा॑तम् । परीति॑ । त॒स्थुः॒ । आपः॑ ।  । तम् । अस्मे॑राः । यु॒व॒तयः॑ । युवा॑नम् । म॒र्मृ॒ज्यमा॑नाः । परीति॑ । य॒न्ति॒ । आपः॑ ।  । सः । शु॒क्रेण॑ । शिक्व॑ना । रे॒वत् । अ॒ग्निः । दी॒दाय॑ । अ॒नि॒द्ध्मः । घृ॒तनि॑र्णि॒गिति॑ घृ॒त - नि॒र्णि॒क् । अ॒फ्स्वित्य॑प् - सु ।  । इन्द्रा॒वरु॑णयो॒रितीन्द्रा᳚ - वरु॑णयोः । अ॒हम् । स॒म्राजो॒रिति॑ सं - राजोः᳚ । अवः॑ । एति॑ । वृ॒णे॒ ।  । ता । नः॒ । मृ॒डा॒तः॒ । ई॒दृशे᳚ ।  । इन्द्रा॑वरु॒णेतीन्द्रा᳚ - व॒रु॒णा॒ । यु॒वम् । अ॒द्ध्व॒राय॑ । नः॒ ।  71 ( 50) 

TS 2.5.12.3  
वि॒शे । जना॑य । महि॑ । शर्म॑ । य॒च्छ॒त॒म् ।  । दी॒र्घप्र॑यज्यु॒मिति॑ दी॒र्घ - प्र॒य॒ज्यु॒म् । अतीति॑ । यः । व॒नु॒ष्यति॑ । व॒यम् । ज॒ये॒म॒ । पृत॑नासु । दू॒ढ्यः॑ ।  । एति॑ । नः॒ । मि॒त्रा॒व॒रु॒णेति॑ मित्रा - व॒रु॒णा॒ । प्रेति॑ । बा॒हवा᳚ ।  । त्वम् । नः॒ । अ॒ग्ने॒ । वरु॑णस्य । वि॒द्वान् । दे॒वस्य॑ । हेडः॑ । अवेति॑ । या॒सि॒सी॒ष्ठाः॒ ।  । यजि॑ष्ठः । वह्नि॑तम॒ इति॒ वह्नि॑-त॒मः॒ । शोशु॑चानः । विश्वा᳚ । द्वेषाꣳ॑सि । प्रेति॑ । मु॒मु॒ग्धि॒ । अ॒स्मत् ।  । सः । त्वम् । नः॒ । अ॒ग्ने॒ । अ॒व॒मः । भ॒व॒ । ऊ॒ती । नेदि॑ष्ठः । अ॒स्याः । उ॒षसः॑ । व्यु॑ष्टा॒विति॒ वि - उ॒ष्टौ॒ ।  । अवेति॑ । य॒क्ष्व॒ । नः॒ । वरु॑णम् ।  72 ( 50) 

TS 2.5.12.4  
ररा॑णः । वी॒हि । मृ॒डी॒कम् । सु॒हव॒ इति॑ सु - हवः॑ । नः॒ । ए॒धि॒ ।  । प्रप्रेति॒ प्र - प्र॒ । अ॒यम् । अ॒ग्निः । भ॒र॒तस्य॑ । शृ॒ण्वे॒ । वीति॑ । यत् । सूर्यः॑ । न । रोच॑ते । बृ॒हत् । भाः ।  । अ॒भीति॑ । यः । पू॒रुम् । पृत॑नासु । त॒स्थौ । दी॒दाय॑ । दैव्यः॑ । अति॑थिः । शि॒वः । नः॒ ।  । प्रेति॑ । ते॒ । य॒क्षि॒ । प्रेति॑ । ते॒ । इ॒य॒र्मि॒ । मन्म॑ । भुवः॑ । यथा᳚ । वन्द्यः॑ । नः॒ । हवे॑षु ।  । धन्वन्न्॑ । इ॒व॒ । प्र॒पेति॑ प्र - पा । अ॒सि॒ । त्वम् । अ॒ग्ने॒ । इ॒य॒क्षवे᳚ । पू॒रवे᳚ । प्र॒त्न॒ । रा॒ज॒न्न् ।  ।  73 ( 50) 

TS 2.5.12.5  
वीति॑ । पाज॑सा । वीति॑ । ज्योति॑षा ।  । सः । त्वम् । अ॒ग्ने॒ । प्रती॑केन । प्रतीति॑ । ओ॒ष॒ । या॒तु॒धा॒न्य॑ इति॑ यातु - धा॒न्यः॑ ।  । उ॒रु॒क्षये॒ष्वित्यु॑रु - क्षये॑षु । दीद्य॑त् ।  । तम् । सु॒प्रती॑क॒मिति॑ सु - प्रती॑कम् । सु॒दृश॒मिति॑ सु - दृश᳚म् । स्वञ्च᳚म् । अवि॑द्वाꣳसः । वि॒दुष्ट॑र॒मिति॑ वि॒दुः - त॒र॒म् । स॒पे॒म॒ ।  । सः । य॒क्ष॒त् । विश्वा᳚ । व॒युना॑नि । वि॒द्वान् । प्रेति॑ । ह॒व्यम् । अ॒ग्निः । अ॒मृते॑षु । वो॒च॒त् ।  । अꣳ॒॒हो॒मुच॒ इत्यꣳ॑हः - मुचे᳚ । वि॒वेष॑ । यत् । मा॒ । वीति॑ । नः॒ । इ॒न्द्र॒ । इन्द्र॑ । क्ष॒त्रम् । इ॒न्द्रि॒याणि॑ । श॒त॒क्र॒तो॒ इति॑ शत-क्र॒तो॒ । अन्विति॑ । ते॒ । दा॒यि॒ ।  ।  74 ( 44) 

2.6      द्वितीयकाण्डे षष्ठः प्रश्नः - अवशिष्टकर्माभिधानं
TS 2.6.1.1  
स॒मिध॒ इति॑ सं - इधः॑ । य॒ज॒ति॒ । व॒स॒न्तम् । ए॒व । ऋ॒तू॒नाम् । अवेति॑ । रु॒न्धे॒ । तनू॒नपा॑त॒मिति॒ तनू᳚ - नपा॑तम् । य॒ज॒ति॒ । ग्री॒ष्मम् । ए॒व । अवेति॑ । रु॒न्धे॒ । इ॒डः । य॒ज॒ति॒ । व॒र्॒.षाः । ए॒व । अवेति॑ । रु॒न्धे॒ । ब॒र्॒.हिः । य॒ज॒ति॒ । श॒रद᳚म् । ए॒व । अवेति॑ । रु॒न्धे॒ । स्वा॒हा॒का॒रमिति॑ स्वाहा - का॒रम् । य॒ज॒ति॒ । हे॒म॒न्तम् । ए॒व । अवेति॑ । रु॒न्धे॒ । तस्मा᳚त् । स्वाहा॑कृता॒ इति॒ स्वाहा᳚-कृ॒ताः॒ । हेमन्न्॑ । प॒शवः॑ । अवेति॑ । सी॒द॒न्ति॒ । स॒मिध॒ इति॑ सं - इधः॑ । य॒ज॒ति॒ । उ॒षसः॑ । ए॒व । दे॒वता॑नाम् । अवेति॑ । रु॒न्धे॒ । तनू॒नपा॑त॒मिति॒ तनू᳚ - नपा॑तम् । य॒ज॒ति॒ । य॒ज्ञम् । ए॒व । अवेति॑ । रु॒न्धे॒ ।  1 ( 50) 

TS 2.6.1.2  
इ॒डः । य॒ज॒ति॒ । प॒शून् । ए॒व । अवेति॑ । रु॒न्धे॒ । ब॒र्॒.हिः । य॒ज॒ति॒ । प्र॒जामिति॑ प्र - जाम् । ए॒व । अवेति॑ । रु॒न्धे॒ । स॒मान॑यत॒ इति॑ सं - आन॑यते । उ॒प॒भृत॒ इत्यु॑प - भृतः॑ । तेजः॑ । वै । आज्य᳚म् । प्र॒जा इति॑ प्र - जाः । ब॒र्॒.हिः । प्र॒जास्विति॑ प्र - जासु॑ । ए॒व । तेजः॑ । द॒धा॒ति॒ । स्वा॒हा॒का॒रमिति॑ स्वाहा-का॒रम् । य॒ज॒ति॒ । वाच᳚म् । ए॒व । अवेति॑ । रु॒न्धे॒ । दश॑ । समिति॑ । प॒द्य॒न्ते॒ । दशा᳚क्ष॒रेति॒ दश॑ - अ॒क्ष॒रा॒ । वि॒राडिति॑ वि - राट् । अन्न᳚म् । वि॒राडिति॑ वि - राट् । वि॒राजेति॑ वि - राजा᳚ । ए॒व । अ॒न्नाद्य॒मित्य॑न्न - अद्य᳚म् । अवेति॑ । रु॒न्धे॒ । स॒मिध॒ इति॑ सं - इधः॑ । य॒ज॒ति॒ । अ॒स्मिन्न् । ए॒व । लो॒के । प्रतीति॑ । ति॒ष्ठ॒ति॒ । तनू॒नपा॑त॒मिति॒ तनू᳚ - नपा॑तम् । य॒ज॒ति॒ ।  2 ( 50) 

TS 2.6.1.3  
य॒ज्ञे । ए॒व । अ॒न्तरि॑क्षे । प्रतीति॑ । ति॒ष्ठ॒ति॒ । इ॒डः । य॒ज॒ति॒ । प॒शुषु॑ । ए॒व । प्रतीति॑ । ति॒ष्ठ॒ति॒ । ब॒र्॒.हिः । य॒ज॒ति॒ । ये । ए॒व । दे॒व॒याना॒ इति॑ देव - यानाः᳚ । पन्था॑नः । तेषु॑ । ए॒व । प्रतीति॑ । ति॒ष्ठ॒ति॒ । स्वा॒हा॒का॒रमिति॑ स्वाहा - का॒रम् । य॒ज॒ति॒ । सु॒व॒र्ग इति॑ सुवः - गे । ए॒व । लो॒के । प्रतीति॑ । ति॒ष्ठ॒ति॒ । ए॒ताव॑न्तः । वै । दे॒व॒लो॒का इति॑ देव - लो॒काः । तेषु॑ । ए॒व । य॒था॒पू॒र्वमिति॑ यथा - पू॒र्वम् । प्रतीति॑ । ति॒ष्ठ॒ति॒ । दे॒वा॒सु॒रा इति॑ देव-अ॒सु॒राः । ए॒षु । लो॒केषु॑ । अ॒स्प॒र्द्ध॒न्त॒ । ते । दे॒वाः । प्र॒या॒जैरिति॑ प्र-या॒जैः । ए॒भ्यः । लो॒केभ्यः॑ । असु॑रान् । प्रेति॑ । अ॒नु॒द॒न्त॒ । तत् । प्र॒या॒जाना॒मिति॑ प्र - या॒जाना᳚म् ।  3 ( 50) 

TS 2.6.1.4  
प्र॒या॒ज॒त्वमिति॑ प्रयाज - त्वम् । यस्य॑ । ए॒वम् । वि॒दुषः॑ । प्र॒या॒जा इति॑ प्र-या॒जाः । इ॒ज्यन्ते᳚ । प्रेति॑ । ए॒भ्यः । लो॒केभ्यः॑ । भ्रातृ॑व्यान् । नु॒द॒ते॒ । अ॒भि॒क्राम॒मित्य॑भि - क्राम᳚म् । जु॒हो॒ति॒ । अ॒भिजि॑त्या॒ इत्य॒भि - जि॒त्यै॒ । यः । वै । प्र॒या॒जाना॒मिति॑ प्र - या॒जाना᳚म् । मि॒थु॒नम् । वेद॑ । प्रेति॑ । प्र॒जयेति॑ प्र - जया᳚ । प॒शुभि॒रिति॑ प॒शु - भिः॒ । मि॒थु॒नैः । जा॒य॒ते॒ । स॒मिध॒ इति॑ सं - इधः॑ । ब॒ह्वीः । इ॒व॒ । य॒ज॒ति॒ । तनू॒नपा॑त॒मिति॒ तनू᳚ - नपा॑तम् । एक᳚म् । इ॒व॒ । मि॒थु॒नम् । तत् । इ॒डः । ब॒ह्वीः । इ॒व॒ । य॒ज॒ति॒ । ब॒र्॒.हिः । एक᳚म् । इ॒व॒ । मि॒थु॒नम् । तत् । ए॒तत् । वै । प्र॒या॒जाना॒मिति॑ प्र - या॒जाना᳚म् । मि॒थु॒नम् । यः । ए॒वम् । वेद॑ । प्रेति॑ ।  4 ( 50) 

TS 2.6.1.5  
प्र॒जयेति॑ प्र - जया᳚ । प॒शुभि॒रिति॑ प॒शु - भिः॒ । मि॒थु॒नैः । जा॒य॒ते॒ । दे॒वाना᳚म् । वै । अनि॑ष्टाः । दे॒वताः᳚ । आसन्न्॑ । अथ॑ । असु॑राः । य॒ज्ञम् । अ॒जि॒घाꣳ॒॒स॒न्न् । ते । दे॒वाः । गा॒य॒त्रीम् । वीति॑ । औ॒ह॒न्न् । पञ्च॑ । अ॒क्षरा॑णि । प्रा॒चीना॑नि । त्रीणि॑ । प्र॒ती॒चीना॑नि । ततः॑ । वर्म॑ । य॒ज्ञाय॑ । अभ॑वत् । वर्म॑ । यज॑मानाय । यत् । प्र॒या॒जा॒नू॒या॒जा इति॑ प्रयाज - अ॒नू॒या॒जाः । इ॒ज्यन्ते᳚ । वर्म॑ । ए॒व । तत् । य॒ज्ञाय॑ । क्रि॒य॒ते॒ । वर्म॑ । यज॑मानाय । भ्रातृ॑व्याभिभूत्या॒ इति॒ भ्रातृ॑व्य - अ॒भि॒भू॒त्यै॒ । तस्मा᳚त् । वरू॑थम् । पु॒रस्ता᳚त् । वर्.षी॑यः । प॒श्चात् । ह्रसी॑यः । दे॒वाः । वै । पु॒रा । रक्षो᳚भ्य॒ इति॒ रक्षः॑-भ्यः॒ ।  5 ( 50) 

TS 2.6.1.6  
इति॑ । स्वा॒हा॒का॒रेणेति॑ स्वाहा - का॒रेण॑ । प्र॒या॒जेष्विति॑ प्र - या॒जेषु॑ । य॒ज्ञम् । सꣳ॒॒स्थाप्य॒मिति॑ सं - स्थाप्य᳚म् । अ॒प॒श्य॒न्न् । तम् । स्वा॒हा॒का॒रेणेति॑ स्वाहा - का॒रेण॑ । प्र॒या॒जेष्विति॑ प्र - या॒जेषु॑ । समिति॑ । अ॒स्था॒प॒य॒न्न् । वीति॑ । वै । ए॒तत् । य॒ज्ञम् । छि॒न्द॒न्ति॒ । यत् । स्वा॒हा॒का॒रेणेति॑ स्वाहा - का॒रेण॑ । प्र॒या॒जेष्विति॑ प्र- या॒जेषु॑ । सꣳ॒॒स्था॒पय॒न्तीति॑ सं - स्था॒पय॑न्ति । प्र॒या॒जानिति॑ प्र - या॒जान् । इ॒ष्ट्वा । ह॒वीꣳषि॑ । अ॒भीति॑ । घा॒र॒य॒ति॒ । य॒ज्ञस्य॑ । सन्त॑त्या॒ इति॒ सं - त॒त्यै॒ । अथो॒ इति॑ । ह॒विः । ए॒व । अ॒कः॒ । अथो॒ इति॑ । य॒था॒पू॒र्वमिति॑ यथा - पू॒र्वम् । उपेति॑ । ए॒ति॒ । पि॒ता । वै । प्र॒या॒जा इति॑ प्र - या॒जाः । प्र॒जेति॑ प्र - जा । अ॒नू॒या॒जा इत्य॑नु - या॒जाः । यत् । प्र॒या॒जानिति॑ प्र - या॒जान् । इ॒ष्ट्वा । ह॒वीꣳषि॑ । अ॒भि॒घा॒रय॒तीत्य॑भि - घा॒रय॑ति । पि॒ता । ए॒व । तत् । पु॒त्रेण॑ । साधा॑रणम् ।  6 ( 50) 

TS 2.6.1.7  
कु॒रु॒ते॒ । तस्मा᳚त् । आ॒हुः॒ । यः । च॒ । ए॒वम् । वेद॑ । यः । च॒ । न । क॒था । पु॒त्रस्य॑ । केव॑लम् । क॒था । साधा॑रणम् । पि॒तुः । इति॑ । अस्क॑न्नम् । ए॒व । तत् । यत् । प्र॒या॒जेष्विति॑ प्र - या॒जेषु॑ । इ॒ष्टेषु॑ । स्कन्द॑ति । गा॒य॒त्री । ए॒व । तेन॑ । गर्भ᳚म् । ध॒त्ते॒ । सा । प्र॒जामिति॑ प्र - जाम् । प॒शून् । यज॑मानाय । प्रेति॑ । ज॒न॒य॒ति॒ ।  ।  7 ( 35) 

TS 2.6.2.1  
चक्षु॑षी॒ इति॑ । वै । ए॒ते इति॑ । य॒ज्ञस्य॑ । यत् । आज्य॑भाग॒वित्याज्य॑ - भा॒गौ॒ । यत् । आज्य॑भागा॒वित्याज्य॑-भा॒गौ॒ । यज॑ति । चक्षु॑षी॒ इति॑ । ए॒व । तत् । य॒ज्ञस्य॑ । प्रतीति॑ । द॒धा॒ति॒ । पू॒र्वा॒र्द्ध इति॑ पूर्व - अ॒र्द्धे । जु॒हो॒ति॒ । तस्मा᳚त् । पू॒र्वा॒र्द्ध इति॑ पूर्व - अ॒र्द्धे । चक्षु॑षी॒ इति॑ । प्र॒बाहु॒गिति॑ प्र - बाहु॑क् । जु॒हो॒ति॒ । तस्मा᳚त् । प्र॒बाहु॒गिति॑ प्र - बाहु॑क् । चक्षु॑षी॒ इति॑ । दे॒व॒लो॒कमिति॑ देव - लो॒कम् । वै । अ॒ग्निना᳚ । यज॑मानः । अन्विति॑ । प॒श्य॒ति॒ । पि॒तृ॒लो॒कमिति॑ पितृ-लो॒कम् । सोमे॑न । उ॒त्त॒रा॒र्द्ध इत्यु॑त्तर-अ॒र्द्धे । अ॒ग्नये᳚ । जु॒हो॒ति॒ । द॒क्षि॒णा॒र्द्ध इति॑ दक्षिण-अ॒र्द्धे । सोमा॑य । ए॒वम् । इ॒व॒ । हि । इ॒मौ । लो॒कौ । अ॒नयोः᳚ । लो॒कयोः᳚ । अनु॑ख्यात्या॒ इत्यनु॑ - ख्या॒त्यै॒ । राजा॑नौ । वै । ए॒तौ । दे॒वता॑नाम् ।  8 ( 50) 

TS 2.6.2.2  
यत् । अ॒ग्नीषोमा॒वित्य॒ग्नी-सोमौ᳚ । अ॒न्त॒रा । दे॒वताः᳚ । इ॒ज्ये॒ते॒ इति॑ । दे॒वता॑नाम् । विधृ॑त्या॒ इति॒ वि - धृ॒त्यै॒ । तस्मा᳚त् । राज्ञा᳚ । म॒नु॒ष्याः᳚ । विधृ॑ता॒ इति॒ वि - धृ॒ताः॒ । ब्र॒ह्म॒वा॒दिन॒ इति॑ ब्रह्म-वा॒दिनः॑ । व॒द॒न्ति॒ । किम् । तत् । य॒ज्ञे । यज॑मानः । कु॒रु॒ते॒ । येन॑ । अ॒न्यतो॑दत॒ इत्य॒न्यतः॑ - द॒तः॒ । च॒ । प॒शून् । दा॒धार॑ । उ॒भ॒यतो॑दत॒ इत्यु॑भ॒यतः॑-द॒तः॒ । च॒ । इति॑ । ऋच᳚म् । अ॒नूच्येत्य॑नु - उच्य॑ । आज्य॑भाग॒स्येत्याज्य॑ - भा॒ग॒स्य॒ । जु॒षा॒णेन॑ । य॒ज॒ति॒ । तेन॑ । अ॒न्यतो॑दत॒ इत्य॒न्यतः॑ - द॒तः॒ । दा॒धा॒र॒ । ऋच᳚म् । अ॒नूच्येत्य॑नु - उच्य॑ । ह॒विषः॑ । ऋ॒चा । य॒ज॒ति॒ । तेन॑ । उ॒भ॒यतो॑दत॒ इत्यु॑भ॒यतः॑ - द॒तः॒ । दा॒धा॒र॒ । मू॒र्द्ध॒न्वतीति॑ मूर्द्धन्न् - वती᳚ । पु॒रो॒नु॒वा॒क्येति॑ पुरः-अ॒नु॒वा॒क्या᳚ । भ॒व॒ति॒ । मू॒र्द्धान᳚म् । ए॒व । ए॒न॒म् । स॒मा॒नाना᳚म् । क॒रो॒ति॒ ।  9 ( 50) 

TS 2.6.2.3  
नि॒युत्व॒त्येति॑ नि - युत्व॑त्या । य॒ज॒ति॒ । भ्रातृ॑व्यस्य । ए॒व । प॒शून् । नीति॑ । यु॒व॒ते॒ । के॒शिन᳚म् । ह॒ । दा॒र्भ्यम् । के॒शी । सात्य॑कामि॒रिति॒ सात्य॑ - का॒मिः॒ । उ॒वा॒च॒ । स॒प्तप॑दा॒मिति॑ स॒प्त - प॒दा॒म् । ते॒ । शक्व॑रीम् । श्वः । य॒ज्ञे । प्र॒यो॒क्तास॒ इति॑ प्र-यो॒क्तासे᳚ । यस्यै᳚ । वी॒र्ये॑ण । प्रेति॑ । जा॒तान् । भ्रातृ॑व्यान् । नु॒दते᳚ । प्रतीति॑ । ज॒नि॒ष्यमा॑णान् । यस्यै᳚ । वी॒र्ये॑ण । उ॒भयोः᳚ । लो॒कयोः᳚ । ज्योतिः॑ । ध॒त्ते । यस्यै᳚ । वी॒र्ये॑ण । पू॒र्वा॒र्द्धेनेति॑ पूर्व - अ॒र्द्धेन॑ । अ॒न॒ड्वान् । भु॒नक्ति॑ । ज॒घ॒ना॒र्द्धेनेति॑ जघन - अ॒र्द्धेन॑ । धे॒नुः । इति॑ । पु॒रस्ता᳚ल्ल॒क्ष्मेति॑ पु॒रस्ता᳚त् - ल॒क्ष्मा॒ । पु॒रो॒नु॒वा॒क्येति॑ पुरः - अ॒नु॒वा॒क्या᳚ । भ॒व॒ति॒ । जा॒तान् । ए॒व । भ्रातृ॑व्यान् । प्रेति॑ । नु॒द॒ते॒ । उ॒परि॑ष्टाल्ल॒क्ष्मेत्यु॒परि॑ष्टात् - ल॒क्ष्मा॒ ।  10 ( 50) 

TS 2.6.2.4  
या॒ज्या᳚ । ज॒नि॒ष्यमा॑णान् । ए॒व । प्रतीति॑ । नु॒द॒ते॒ । पु॒रस्ता᳚ल्ल॒क्ष्मेति॑ पु॒रस्ता᳚त् - ल॒क्ष्मा॒ । पु॒रो॒नु॒वा॒क्येति॑ पुरः - अ॒नु॒वा॒क्या᳚ । भ॒व॒ति॒ । अ॒स्मिन्न् । ए॒व । लो॒के । ज्योतिः॑ । ध॒त्ते॒ । उ॒परि॑ष्टाल्ल॒क्ष्मेत्यु॒परि॑ष्टात् - ल॒क्ष्मा॒ । या॒ज्या᳚ । अ॒मुष्मिन्न्॑ । ए॒व । लो॒के । ज्योतिः॑ । ध॒त्ते॒ । ज्योति॑ष्मन्तौ । अ॒स्मै॒ । इ॒मौ । लो॒कौ । भ॒व॒तः॒ । यः । ए॒वम् । वेद॑ । पु॒रस्ता᳚ल्ल॒क्ष्मेति॑ पु॒रस्ता᳚त् - ल॒क्ष्मा॒ । पु॒रो॒नु॒वा॒क्येति॑ पुरः - अ॒नु॒वा॒क्या᳚ । भ॒व॒ति॒ । तस्मा᳚त् । पू॒र्वा॒र्द्धेनेति॑ पूर्व - अ॒र्द्धेन॑ । अ॒न॒ड्वान् । भु॒न॒क्ति॒ । उ॒परि॑ष्टाल्ल॒क्ष्मेत्यु॒परि॑ष्टात् - ल॒क्ष्मा॒ । या॒ज्या᳚ । तस्मा᳚त् । ज॒घ॒ना॒र्द्धेनेति॑ जघन - अ॒र्द्धेन॑ । धे॒नुः । यः । ए॒वम् । वेद॑ । भु॒ङ्क्तः । ए॒न॒म् । ए॒तौ । वज्रः॑ । आज्य᳚म् । वज्रः॑ । आज्य॑भागा॒वित्याज्य॑ - भा॒गौ॒ ।  11 ( 50) 

TS 2.6.2.5  
वज्रः॑ । व॒ष॒ट्का॒र इति॑ वषट् - का॒रः । त्रि॒वृत॒मिति॑ त्रि - वृत᳚म् । ए॒व । वज्र᳚म् । सं॒भृत्येति॑ सं - भृत्य॑ । भ्रातृ॑व्याय । प्रेति॑ । ह॒र॒ति॒ । अछं॑बट्कार॒मित्यछं॑बट् - का॒र॒म् । अ॒प॒गूर्येत्य॑प - गूर्य॑ । वष॑ट् । क॒रो॒ति॒ । स्तृत्यै᳚ । गा॒य॒त्री । पु॒रो॒नु॒वा॒क्येति॑ पुरः - अ॒नु॒वा॒क्या᳚ । भ॒व॒ति॒ । त्रि॒ष्टुक् । या॒ज्या᳚ । ब्रह्मन्न्॑ । ए॒व । क्ष॒त्रम् । अ॒न्वार॑म्भय॒तीत्य॑नु - आर॑म्भयति । तस्मा᳚त् । ब्रा॒ह्म॒णः । मुख्यः॑ । मुख्यः॑ । भ॒व॒ति॒ । यः । ए॒वम् । वेद॑ । प्रेति॑ । ए॒व । ए॒न॒म् । पु॒रो॒नु॒वा॒क्य॑येति॑ पुरः - अ॒नु॒वा॒क्य॑या । आ॒ह॒ । प्रेति॑ । न॒य॒ति॒ । या॒ज्य॑या । ग॒मय॑ति । व॒ष॒ट्का॒रेणेति॑ वषट् - का॒रेण॑ । एति॑ । ए॒व । ए॒न॒म् । पु॒रो॒नु॒वा॒क्य॑येति॑ पुरः-अ॒नु॒वा॒क्य॑या । द॒त्ते॒ । प्रेति॑ । य॒च्छ॒ति॒ । या॒ज्य॑या । प्रतीति॑ ।  12 ( 50) 

TS 2.6.2.6  
व॒ष॒ट्का॒रेणेति॑ वषट् - का॒रेण॑ । स्था॒प॒य॒ति॒ । त्रि॒पदेति॑ त्रि - पदा᳚ । पु॒रो॒नु॒वा॒क्येति॑ पुरः - अ॒नु॒वा॒क्या᳚ । भ॒व॒ति॒ । त्रयः॑ । इ॒मे । लो॒काः । ए॒षु । ए॒व । लो॒केषु॑ । प्रतीति॑ । ति॒ष्ठ॒ति॒ । चतु॑ष्प॒देति॒ चतुः॑ - प॒दा॒ । या॒ज्या᳚ । चतु॑ष्पद॒ इति॒ चतुः॑-प॒दः॒ । ए॒व । प॒शून् । अवेति॑ । रु॒न्धे॒ । द्व्य॒क्ष॒र इति॑ द्वि - अ॒क्ष॒रः । व॒ष॒ट्का॒र इति॑ वषट् - का॒रः । द्वि॒पादिति॑ द्वि-पात् । यज॑मानः । प॒शुषु॑ । ए॒व । उ॒परि॑ष्टात् । प्रतीति॑ । ति॒ष्ठ॒ति॒ । गा॒य॒त्री । पु॒रो॒नु॒वा॒क्येति॑ पुरः - अ॒नु॒वा॒क्या᳚ । भ॒व॒ति॒ । त्रि॒ष्टुक् । या॒ज्या᳚ । ए॒षा । वै । स॒प्तप॒देति॑ स॒प्त - प॒दा॒ । शक्व॑री । यत् । वै । ए॒तया᳚ । दे॒वाः । अशि॑क्षन्न् । तत् । अ॒श॒क्नु॒व॒न्न् । यः । ए॒वम् । वेद॑ । श॒क्नोति॑ । ए॒व ( ) । यत् । शिक्ष॑ति ।  ।  13 ( 52) 

TS 2.6.3.1  
प्र॒जाप॑ति॒रिति॑ प्र॒जा - प॒तिः॒ । दे॒वेभ्यः॑ । य॒ज्ञान् । व्यादि॑श॒दिति॑ वि - आदि॑शत् । सः । आ॒त्मन्न् । आज्य᳚म् । अ॒ध॒त्त॒ । तम् । दे॒वाः । अ॒ब्रु॒व॒न्न् । ए॒षः । वाव । य॒ज्ञः । यत् । आज्य᳚म् । अपीति॑ । ए॒व । नः॒ । अत्र॑ । अ॒स्तु॒ । इति॑ । सः । अ॒ब्र॒वी॒त् । यजान्॑ । वः॒ । आज्य॑भागा॒वित्याज्य॑ - भा॒गौ॒ । उपेति॑ । स्तृ॒णा॒न् । अ॒भीति॑ । घा॒र॒या॒न् । इति॑ । तस्मा᳚त् । यज॑न्ति । आज्य॑भागा॒वित्याज्य॑ - भा॒गौ॒ । उपेति॑ । स्तृ॒ण॒न्ति॒ । अ॒भीति॑ । घा॒र॒य॒न्ति॒ । ब्र॒ह्म॒वा॒दिन॒ इति॑ ब्रह्म - वा॒दिनः॑ । व॒द॒न्ति॒ । कस्मा᳚त् । स॒त्यात् । या॒तया॑मा॒नीति॑ या॒त - या॒मा॒नि॒ । अ॒न्यानि॑ । ह॒वीꣳषि॑ । अया॑तयाम॒मित्यया॑त-या॒म॒म् । आज्य᳚म् । इति॑ । प्रा॒जा॒प॒त्यमिति॑ प्राजा - प॒त्यम् ।  14 ( 50) 

TS 2.6.3.2  
इति॑ । ब्रू॒या॒त् । अया॑तया॒मेत्यया॑त - या॒मा॒ । हि । दे॒वाना᳚म् । प्र॒जाप॑ति॒रिति॑ प्र॒जा - प॒तिः॒ । इति॑ । छन्दाꣳ॑सि । दे॒वेभ्यः॑ । अपेति॑ । अ॒क्रा॒म॒न्न् । न । वः॒ । अ॒भा॒गानि॑ । ह॒व्यम् । व॒क्ष्या॒मः॒ । इति॑ । तेभ्यः॑ । ए॒तत् । च॒तु॒र॒व॒त्तमिति॑ चतुः - अ॒व॒त्तम् । अ॒धा॒र॒य॒न्न् । पु॒रो॒नु॒वा॒क्या॑या॒ इति॑ पुरः - अ॒नु॒वा॒क्या॑यै । या॒ज्या॑यै । दे॒वता॑यै । व॒ष॒ट्का॒रायेति॑ वषट् - का॒राय॑ । यत् । च॒तु॒र॒व॒त्तमिति॑ चतुः - अ॒व॒त्तम् । जु॒होति॑ । छन्दाꣳ॑सि । ए॒व । तत् । प्री॒णा॒ति॒ । तानि॑ । अ॒स्य॒ । प्री॒तानि॑ । दे॒वेभ्यः॑ । ह॒व्यम् । व॒ह॒न्ति॒ । अङ्गि॑रसः । वै । इ॒तः । उ॒त्त॒मा इत्यु॑त् - त॒माः । सु॒व॒र्गमिति॑ सुवः - गम् । लो॒कम् । आ॒य॒न्न् । तत् । ऋष॑यः । य॒ज्ञ॒वा॒स्त्विति॑ यज्ञ - वा॒स्तु । अ॒भ्य॒वाय॒न्नित्य॑भि - अ॒वायन्न्॑ । ते ।  15 ( 50) 

TS 2.6.3.3  
अ॒प॒श्य॒न्न् । पु॒रो॒डाश᳚म् । कू॒र्मम् । भू॒तम् । सर्प॑न्तम् । तम् । अ॒ब्रु॒व॒न्न् । इन्द्रा॑य । ध्रि॒य॒स्व॒ । बृह॒स्पत॑ये । ध्रि॒य॒स्व॒ । विश्वे᳚भ्यः । दे॒वेभ्यः॑ । ध्रि॒य॒स्व॒ । इति॑ । सः । न । अ॒द्ध्रि॒य॒त॒ । तम् । अ॒ब्रु॒व॒न्न् । अ॒ग्नये᳚ । ध्रि॒य॒स्व॒ । इति॑ । सः । अ॒ग्नये᳚ । अ॒द्ध्रि॒य॒त॒ । यत् । आ॒ग्ने॒यः । अ॒ष्टाक॑पाल॒ इत्य॒ष्टा - क॒पा॒लः॒ । अ॒मा॒वा॒स्या॑या॒मित्य॑मा - वा॒स्या॑याम् । च॒ । पौ॒र्ण॒मा॒स्यामिति॑ पौर्ण - मा॒स्याम् । च॒ । अ॒च्यु॒तः । भव॑ति । सु॒व॒र्गस्येति॑ सुवः - गस्य॑ । लो॒कस्य॑ । अ॒भिजि॑त्या॒ इत्य॒भि - जि॒त्यै॒ । तम् । अ॒ब्रु॒व॒न्न् । क॒था । अ॒हा॒स्थाः॒ । इति॑ । अनु॑पाक्त॒ इत्यनु॑प - अ॒क्तः॒ । अ॒भू॒व॒म् । इति॑ । अ॒ब्र॒वी॒त् । यथा᳚ । अक्षः॑ । अनु॑पाक्त॒ इत्यनु॑प - अ॒क्तः॒ ।  16 ( 50) 

TS 2.6.3.4  
अ॒वार्च्छ॒तीत्य॑व - ऋच्छ॑ति । ए॒वम् । अवेति॑ । आ॒र॒म् । इति॑ । उ॒परि॑ष्टात् । अ॒भ्यज्येत्य॑भि - अज्य॑ । अ॒धस्ता᳚त् । उपेति॑ । अ॒न॒क्ति॒ । सु॒व॒र्गस्येति॑ सुवः - गस्य॑ । लो॒कस्य॑ । सम॑ष्ट्या॒ इति॒ सं-अ॒ष्ट्यै॒ । सर्वा॑णि । क॒पाला॑नि । अ॒भीति॑ । प्र॒थ॒य॒ति॒ । ताव॑तः । पु॒रो॒डाशान्॑ । अ॒मुष्मिन्न्॑ । लो॒के । अ॒भीति॑ । ज॒य॒ति॒ । यः । विद॑ग्ध॒ इति॒ वि - द॒ग्धः॒ । सः । नै॒र्॒.ऋ॒त इति॑ नैः-ऋ॒तः । यः । अशृ॑तः । सः । रौ॒द्रः । यः । शृ॒तः । सः । सदे॑व॒ इति॒ स - दे॒वः॒ । तस्मा᳚त् । अवि॑दह॒तेत्यवि॑ - द॒ह॒ता॒ । शृ॒न्त॒कृत्य॒ इति॑ शृतं - कृत्यः॑ । स॒दे॒व॒त्वायेति॑ सदेव - त्वाय॑ । भस्म॑ना । अ॒भीति॑ । वा॒स॒य॒ति॒ । तस्मा᳚त् । माꣳ॒॒सेन॑ । अस्थि॑ । छ॒न्नम् । वे॒देन॑ । अ॒भीति॑ । वा॒स॒य॒ति॒ । तस्मा᳚त् ।  17 ( 50) 

TS 2.6.3.5  
केशैः᳚ । शिरः॑ । छ॒न्नम् । प्रच्यु॑त॒मिति॒ प्र - च्यु॒त॒म् । वै । ए॒तत् । अ॒स्मात् । लो॒कात् । अग॑तम् । दे॒व॒लो॒कमिति॑ देव - लो॒कम् । यत् । शृ॒तम् । ह॒विः । अन॑भिघारित॒मित्यन॑भि - घा॒रि॒त॒म् । अ॒भि॒घार्येत्य॑भि - घार्य॑ । उदिति॑ । वा॒स॒य॒ति॒ । दे॒व॒त्रेति॑ देव - त्रा । ए॒व । ए॒न॒त् । ग॒म॒य॒ति॒ । यदि॑ । एक᳚म् । क॒पाल᳚म् । नश्ये᳚त् । एकः॑ । मासः॑ । सं॒ॅव॒थ्स॒रस्येति॑ सं - व॒थ्स॒रस्य॑ । अन॑वेत॒ इत्यन॑व - इ॒तः॒ । स्यात् । अथ॑ । यज॑मानः । प्रेति॑ । मी॒ये॒त॒ । यत् । द्वे इति॑ । नश्ये॑ताम् । द्वौ । मासौ᳚ । सं॒ॅव॒थ्स॒रस्येति॑ सं - व॒थ्स॒रस्य॑ । अन॑वेता॒वित्यन॑व - इ॒तौ॒ । स्याता᳚म् । अथ॑ । यज॑मानः । प्रेति॑ । मी॒ये॒त॒ । स॒ङ्ख्यायेति॑ सं - ख्याय॑ । उदिति॑ । वा॒स॒य॒ति॒ । यज॑मानस्य ।  18 ( 50) 

TS 2.6.3.6  
गो॒पी॒थाय॑ । यदि॑ । नश्ये᳚त् । आ॒श्वि॒नम् । द्वि॒क॒पा॒लमिति॑ द्वि - क॒पा॒लम् । निरिति॑ । व॒पे॒त् । द्या॒वा॒पृ॒थि॒व्य॑मिति॑ द्यावा - पृ॒थि॒व्य᳚म् । एक॑कपाल॒मित्येक॑-क॒पा॒ल॒म् । अ॒श्विनौ᳚ । वै । दे॒वाना᳚म् । भि॒षजौ᳚ । ताभ्या᳚म् । ए॒व । अ॒स्मै॒ । भे॒ष॒जम् । क॒रो॒ति॒ । द्या॒वा॒पृ॒थि॒व्य॑ इति॑ द्यावा - पृ॒थि॒व्यः॑ । एक॑कपाल॒ इत्येक॑-क॒पा॒लः॒ । भ॒व॒ति॒ । अ॒नयोः᳚ । वै । ए॒तत् । न॒श्य॒ति॒ । यत् । नश्य॑ति । अ॒नयोः᳚ । ए॒व । ए॒न॒त् । वि॒न्द॒ति॒ । प्रति॑ष्ठित्या॒ इति॒ प्रति॑ - स्थि॒त्यै॒ ।  ।  19 ( 32) 

TS 2.6.4.1  
दे॒वस्य॑ । त्वा॒ । स॒वि॒तुः । प्र॒स॒व इति॑ प्र - स॒वे । इति॑ । स्फ्यम् । एति॑ । द॒त्ते॒ । प्रसू᳚त्या॒ इति॒ प्र - सू॒त्यै॒ । अ॒श्विनोः᳚ । बा॒हुभ्या॒मिति॑ बा॒हु-भ्या॒म् । इति॑ । आ॒ह॒ । अ॒श्विनौ᳚ । हि । दे॒वाना᳚म् । अ॒द्ध्व॒र्यू इति॑ । आस्ता᳚म् । पू॒ष्णः । हस्ता᳚भ्याम् । इति॑ । आ॒ह॒ । यत्यै᳚ । श॒तभृ॑ष्टि॒रिति॑ श॒त - भृ॒ष्टिः॒ । अ॒सि॒ । वा॒न॒स्प॒त्यः । द्वि॒ष॒तः । व॒धः । इति॑ । आ॒ह॒ । वज्र᳚म् । ए॒व । तत् । समिति॑ । श्य॒ति॒ । भ्रातृ॑व्याय । प्र॒ह॒रि॒ष्यन्निति॑ प्र - ह॒रि॒ष्यन्न् । स्त॒म्ब॒य॒जुरिति॑ स्तम्ब - य॒जुः । ह॒र॒ति॒ । ए॒ताव॑ती । वै । पृ॒थि॒वी । याव॑ती । वेदिः॑ । तस्याः᳚ । ए॒ताव॑तः । ए॒व । भ्रातृ॑व्यम् । निरिति॑ । भ॒ज॒ति॒ ।  20 ( 50) 

TS 2.6.4.2  
तस्मा᳚त् । न । अ॒भा॒गम् । निरिति॑ । भ॒ज॒न्ति॒ । त्रिः । ह॒र॒ति॒ । त्रयः॑ । इ॒मे । लो॒काः । ए॒भ्यः । ए॒व । ए॒न॒म् । लो॒केभ्यः॑ । निरिति॑ । भ॒ज॒ति॒ । तू॒ष्णीम् । च॒तु॒र्थम् । ह॒र॒ति॒ । अप॑रिमिता॒दित्यप॑रि-मि॒ता॒त् । ए॒व । ए॒न॒म् । निरिति॑ । भ॒ज॒ति॒ । उदिति॑ । ह॒न्ति॒ । यत् । ए॒व । अ॒स्याः॒ । अ॒मे॒द्ध्यम् । तत् । अपेति॑ । ह॒न्ति॒ । उदिति॑ । ह॒न्ति॒ । तस्मा᳚त् । ओष॑धयः । परेति॑ । भ॒व॒न्ति॒ । मूल᳚म् । छि॒न॒त्ति॒ । भ्रातृ॑व्यस्य । ए॒व । मूल᳚म् । छि॒न॒त्ति॒ । पि॒तृ॒दे॒व॒त्येति॑ पितृ - दे॒व॒त्या᳚ । अति॑खा॒तेत्यति॑ - खा॒ता॒ । इय॑तीम् । ख॒न॒ति॒ । प्र॒जाप॑ति॒नेति॑ प्र॒जा - प॒ति॒ना॒ ।  21 ( 50) 

TS 2.6.4.3  
य॒ज्ञ॒मु॒खेनेति॑ यज्ञ - मु॒खेन॑ । सम्मि॑ता॒मिति॒ सं - मि॒ता॒म् । एति॑ । प्र॒ति॒ष्ठाया॒ इति॑ प्रति - स्थायै᳚ । ख॒न॒ति॒ । यज॑मानम् । ए॒व । प्र॒ति॒ष्ठामिति॑ प्रति - स्थाम् । ग॒म॒य॒ति॒ । द॒क्षि॒ण॒तः । वर्.षी॑यसीम् । क॒रो॒ति॒ । दे॒व॒यज॑न॒स्येति॑ देव - यज॑नस्य । ए॒व । रू॒पम् । अ॒कः॒ । पुरी॑षवती॒मिति॒ पुरी॑ष - व॒ती॒म् । क॒रो॒ति॒ । प्र॒जेति॑ प्र - जा । वै । प॒शवः॑ । पुरी॑षम् । प्र॒जयेति॑ प्र - जया᳚ । ए॒व । ए॒न॒म् । प॒शुभि॒रिति॑ प॒शु - भिः॒ । पुरी॑षवन्त॒मिति॒ पुरी॑ष - व॒न्त॒म् । क॒रो॒ति॒ । उत्त॑र॒मित्युत् - त॒र॒म् । प॒रि॒ग्रा॒हमिति॑ परि-ग्रा॒हम् । परीति॑ । गृ॒ह्णा॒ति॒ । ए॒ताव॑ती । वै । पृ॒थि॒वी । याव॑ती । वेदिः॑ । तस्याः᳚ । ए॒ताव॑तः । ए॒व । भ्रातृ॑व्यम् । नि॒र्भज्येति॑ निः - भज्य॑ । आ॒त्मने᳚ । उत्त॑र॒मित्युत् - त॒र॒म् । प॒रि॒ग्रा॒हमिति॑ परि-ग्रा॒हम् । परीति॑ । गृ॒ह्णा॒ति॒ । क्रू॒रम् । इ॒व॒ । वै ।  22 ( 50) 

TS 2.6.4.4  
ए॒तत् । क॒रो॒ति॒ । यत् । वेदि᳚म् । क॒रोति॑ । धाः । अ॒सि॒ । स्व॒धेति॑ स्व - धा । अ॒सि॒ । इति॑ । यो॒यु॒प्य॒ते॒ । शान्त्यै᳚ । प्रोक्ष॑णी॒रिति॑ प्र - उक्ष॑णीः । एति॑ । सा॒द॒य॒ति॒ । आपः॑ । वै । र॒क्षो॒घ्नीरिति॑ रक्षः - घ्नीः । रक्ष॑साम् । अप॑हत्या॒ इत्यप॑ - ह॒त्यै॒ । स्फ्यस्य॑ । वर्त्मन्न्॑ । सा॒द॒य॒ति॒ । य॒ज्ञस्य॑ । सन्त॑त्या॒ इति॒ सं - त॒त्यै॒ । यम् । द्वि॒ष्यात् । तम् । ध्या॒ये॒त् । शु॒चा । ए॒व । ए॒न॒म् । अ॒र्प॒य॒ति॒ ।  ।  23 ( 33) 

TS 2.6.5.1  
ब्र॒ह्म॒वा॒दिन॒ इति॑ ब्रह्म - वा॒दिनः॑ । व॒द॒न्ति॒ । अ॒द्भिरित्य॑त् - भिः । ह॒वीꣳषि॑ । प्रेति॑ । औ॒क्षीः॒ । केन॑ । अ॒पः । इति॑ । ब्रह्म॑णा । इति॑ । ब्रू॒या॒त् । अ॒द्भिरित्य॑त् - भिः । हि । ए॒व । ह॒वीꣳषि॑ । प्रो॒क्षतीति॑ प्र - उ॒क्षति॑ । ब्रह्म॑णा । अ॒पः । इ॒द्ध्माब॒र्॒.हिरिती॒द्ध्मा - ब॒र्॒.हिः । प्रेति॑ । उ॒क्ष॒ति॒ । मेद्ध्य᳚म् । ए॒व । ए॒न॒त् । क॒रो॒ति॒ । वेदि᳚म् । प्रेति॑ । उ॒क्ष॒ति॒ । ऋ॒क्षा । वै । ए॒षा । अ॒लो॒मका᳚ । अ॒मे॒द्ध्या । यत् । वेदिः॑ । मेद्ध्या᳚म् । ए॒व । ए॒ना॒म् । क॒रो॒ति॒ । दि॒वे । त्वा॒ । अ॒न्तरि॑क्षाय । त्वा॒ । पृ॒थि॒व्यै । त्वा॒ । इति॑ । ब॒र्॒.हिः । आ॒साद्येत्या᳚ - साद्य॑ । प्रेति॑ ।  24 ( 50) 

TS 2.6.5.2  
उ॒क्ष॒ति॒ । ए॒भ्यः । ए॒व । ए॒न॒त् । लो॒केभ्यः॑ । प्रेति॑ । उ॒क्ष॒ति॒ । क्रू॒रम् । इ॒व॒ । वै । ए॒तत् । क॒रो॒ति॒ । यत् । खन॑ति । अ॒पः । नीति॑ । न॒य॒ति॒ । शान्त्यै᳚ । पु॒रस्ता᳚त् । प्र॒स्त॒रमिति॑ प्र - स्त॒रम् । गृ॒ह्णा॒ति॒ । मुख्य᳚म् । ए॒व । ए॒न॒म् । क॒रो॒ति॒ । इय॑न्तम् । गृ॒ह्णा॒ति॒ । प्र॒जाप॑ति॒नेति॑ प्र॒जा - प॒ति॒ना॒ । य॒ज्ञ॒मु॒खेनेति॑ यज्ञ - मु॒खेन॑ । सम्मि॑त॒मिति॒ सं - मि॒त॒म् । ब॒र्॒.हिः । स्तृ॒णा॒ति॒ । प्र॒जा इति॑ प्र - जाः । वै । ब॒र्॒.हिः । पृ॒थि॒वी । वेदिः॑ । प्र॒जा इति॑ प्र - जाः । ए॒व । पृ॒थि॒व्याम् । प्रतीति॑ । स्था॒प॒य॒ति॒ । अन॑तिदृश्ञ॒मित्यन॑ति - दृ॒श्ञ॒म् । स्तृ॒णा॒ति॒ । प्र॒जयेति॑ प्र - जया᳚ । ए॒व । ए॒न॒म् । प॒शुभि॒रिति॑ प॒शु - भिः॒ । अन॑तिदृश्ञ॒मित्यन॑ति - दृ॒श्ञ॒म् । क॒रो॒ति॒ ।  25 ( 50) 

TS 2.6.5.3  
उत्त॑र॒मित्युत् - त॒र॒म् । ब॒र्॒.हिषः॑ । प्र॒स्त॒रमिति॑ प्र - स्त॒रम् । सा॒द॒य॒ति॒ । प्र॒जा इति॑ प्र - जाः । वै । ब॒र्॒.हिः । यज॑मानः । प्र॒स्त॒र इति॑ प्र - स्त॒रः । यज॑मानम् । ए॒व । अय॑जमानात् । उत्त॑र॒मित्युत् - त॒र॒म् । क॒रो॒ति॒ । तस्मा᳚त् । यज॑मानः । अय॑जमानात् । उत्त॑र॒ इत्युत् - त॒रः॒ । अ॒न्तः । द॒धा॒ति॒ । व्यावृ॑त्त्या॒ इति॑ वि-आवृ॑त्त्यै । अ॒नक्ति॑ । ह॒विष्कृ॑त॒मिति॑ ह॒विः - कृ॒त॒म् । ए॒व । ए॒न॒म् । सु॒व॒र्गमिति॑ सुवः - गम् । लो॒कम् । ग॒म॒य॒ति॒ । त्रे॒धा । अ॒न॒क्ति॒ । त्रयः॑ । इ॒मे । लो॒काः । ए॒भ्यः । ए॒व । ए॒न॒म् । लो॒केभ्यः॑ । अ॒न॒क्ति॒ । न । प्रतीति॑ । शृ॒णा॒ति॒ । यत् । प्र॒ति॒शृ॒णी॒यादिति॑ प्रति - शृ॒णी॒यात् । अनू᳚र्द्ध्वम्भावुक॒मित्यनू᳚र्द्ध्वं-भा॒वु॒क॒म् । यज॑मानस्य । स्या॒त् । उ॒परि॑ । इ॒व॒ । प्रेति॑ । ह॒र॒ति॒ ।  26 ( 50) 

TS 2.6.5.4  
उ॒परि॑ । इ॒व॒ । हि । सु॒व॒र्ग इति॑ सुवः - गः । लो॒कः । नीति॑ । य॒च्छ॒ति॒ । वृष्टि᳚म् । ए॒व । अ॒स्मै॒ । नीति॑ । य॒च्छ॒ति॒ । न । अत्य॑ग्र॒मित्यति॑ - अ॒ग्र॒म् । प्रेति॑ । ह॒रे॒त् । यत् । अत्य॑ग्र॒मित्यति॑ - अ॒ग्र॒म् । प्र॒हरे॒दिति॑ प्र - हरे᳚त् । अ॒त्या॒सा॒रिणीत्य॑ति-आ॒सा॒रिणी᳚ । अ॒द्ध्व॒र्योः । नाशु॑का । स्या॒त् । न । पु॒रस्ता᳚त् । प्रतीति॑ । अ॒स्ये॒त् । यत् । पु॒रस्ता᳚त् । प्र॒त्यस्ये॒दिति॑ प्रति - अस्ये᳚त् । सु॒व॒र्गादिति॑ सुवः - गात् । लो॒कात् । यज॑मानम् । प्रतीति॑ । नु॒दे॒त् । प्राञ्च᳚म् । प्रेति॑ । ह॒र॒ति॒ । यज॑मानम् । ए॒व । सु॒व॒र्गमिति॑ सुवः - गम् । लो॒कम् । ग॒म॒य॒ति॒ । न । विष्व॑ञ्चम् । वीति॑ । यु॒या॒त् । यत् । विष्व॑ञ्चम् । वि॒यु॒यादिति॑ वि-यु॒यात् ।  27 ( 50) 

TS 2.6.5.5  
स्त्री । अ॒स्य॒ । जा॒ये॒त॒ । ऊ॒र्द्ध्वम् । उदिति॑ । यौ॒ति॒ । ऊ॒र्द्ध्वम् । इ॒व॒ । हि । पुꣳ॒॒सः । पुमान्॑ । ए॒व । अ॒स्य॒ । जा॒य॒ते॒ । यत् । स्फ्येन॑ । वा॒ । उ॒प॒वे॒षेणेत्यु॑प-वे॒षेण॑ । वा॒ । यो॒यु॒प्येत॑ । स्तृतिः॑ । ए॒व । अ॒स्य॒ । सा । हस्ते॑न । यो॒यु॒प्य॒ते॒ । यज॑मानस्य । गो॒पी॒थाय॑ । ब्र॒ह्म॒वा॒दिन॒ इति॑ ब्रह्म - वा॒दिनः॑ । व॒द॒न्ति॒ । किम् । य॒ज्ञस्य॑ । यज॑मानः । इति॑ । प्र॒स्त॒र इति॑ प्र-स्त॒रः । इति॑ । तस्य॑ । क्व॑ । सु॒व॒र्ग इति॑ सुवः- गः । लो॒कः । इति॑ । आ॒ह॒व॒नीय॒ इत्या᳚ - ह॒व॒नीयः॑ । इति॑ । ब्रू॒या॒त् । यत् । प्र॒स्त॒रमिति॑ प्र - स्त॒रम् । आ॒ह॒व॒नीय॒ इत्या᳚ - ह॒व॒नीये᳚ । प्र॒हर॒तीति॑ प्र - हर॑ति । यज॑मानम् । ए॒व ।  28 ( 50) 

TS 2.6.5.6  
सु॒व॒र्गमिति॑ सुवः - गम् । लो॒कम् । ग॒म॒य॒ति॒ । वीति॑ । वै । ए॒तत् । यज॑मानः । लि॒श॒ते॒ । यत् । प्र॒स्त॒रमिति॑ प्र - स्त॒रम् । यो॒यु॒प्यन्ते᳚ । ब॒र्॒.हिः । अनु॑ । प्रेति॑ । ह॒र॒ति॒ । शान्त्यै᳚ । अ॒ना॒र॒म्भ॒ण इत्य॑ना - र॒म्भ॒णः । इ॒व॒ । वै । ए॒तर्.हि॑ । अ॒द्ध्व॒र्युः । सः । ई॒श्व॒रः । वे॒प॒नः । भवि॑तोः । ध्रु॒वा । अ॒सि॒ । इति॑ । इ॒माम् । अ॒भीति॑ । मृ॒श॒ति॒ । इ॒यम् । वै । ध्रु॒वा । अ॒स्याम् । ए॒व । प्रतीति॑ । ति॒ष्ठ॒ति॒ । न । वे॒प॒नः । भ॒व॒ति॒ । अगा(3)न् । अ॒ग्नी॒दित्य॑ग्नि - इ॒त् । इति॑ । आ॒ह॒ । यत् । ब्रू॒या॒त् । अगन्न्॑ । अ॒ग्निः । इति॑ ( ) । अ॒ग्नौ । अ॒ग्निम् । ग॒म॒ये॒त् । निरिति॑ । यज॑मानम् । सु॒व॒र्गादिति॑ सुवः-गात् । लो॒कात् । भ॒जे॒त् । अगन्न्॑ । इति॑ । ए॒व । ब्रू॒या॒त् । यज॑मानम् । ए॒व । सु॒व॒र्गमिति॑ सुवः - गम् । लो॒कम् । ग॒म॒य॒ति॒ ।  ।  29 ( 67) 

TS 2.6.6.1  
अ॒ग्नेः । त्रयः॑ । ज्यायाꣳ॑सः । भ्रात॑रः । आ॒स॒न्न् । ते । दे॒वेभ्यः॑ । ह॒व्यम् । वह॑न्तः । प्रेति॑ । अ॒मी॒य॒न्त॒ । सः । अ॒ग्निः । अ॒बि॒भे॒त् । इ॒त्थम् । वाव । स्यः । आर्ति᳚म् । एति॑ । अ॒रि॒ष्य॒ति॒ । इति॑ । सः । निला॑यत । सः । अ॒पः । प्रेति॑ । अ॒वि॒श॒त् । तम् । दे॒वताः᳚ । प्रैष॒मिति॑ प्र - एष᳚म् । ऐ॒च्छ॒न्न् । तम् । मथ्स्यः॑ । प्रेति॑ । अ॒ब्र॒वी॒त् । तम् । अ॒श॒प॒त् । धि॒याधि॒येति॑ धि॒या-धि॒या॒ । त्वा॒ । व॒द्ध्या॒सुः॒ । यः । मा॒ । प्रेति॑ । अवो॑चः । इति॑ । तस्मा᳚त् । मथ्स्य᳚म् । धि॒याधि॒येति॑ धि॒या - धि॒या॒ । घ्न॒न्ति॒ । श॒प्तः ।  30 ( 50) 

TS 2.6.6.2  
हि । तम् । अन्विति॑ । अ॒वि॒न्द॒न्न् । तम् । अ॒ब्रु॒व॒न्न् । उपेति॑ । नः॒ । एति॑ । व॒र्त॒स्व॒ । ह॒व्यम् । नः॒ । व॒ह॒ । इति॑ । सः । अ॒ब्र॒वी॒त् । वर᳚म् । वृ॒णै॒ । यत् । ए॒व । गृ॒ही॒तस्य॑ । अहु॑तस्य । ब॒हिः॒ प॒रि॒धीति॑ बहिः - प॒रि॒धि । स्कन्दा᳚त् । तत् । मे॒ । भ्रातृ॑णाम् । भा॒ग॒धेय॒मिति॑ भाग - धेय᳚म् । अ॒स॒त् । इति॑ । तस्मा᳚त् । यत् । गृ॒ही॒तस्य॑ । अहु॑तस्य । ब॒हिः॒ प॒रि॒धीति॑ बहिः - प॒रि॒धि । स्कन्द॑ति । तेषा᳚म् । तत् । भा॒ग॒धेय॒मिति॑ भाग - धेय᳚म् । तान् । ए॒व । तेन॑ । प्री॒णा॒ति॒ । प॒रि॒धीनिति॑ परि - धीन् । परीति॑ । द॒धा॒ति॒ । रक्ष॑साम् । अप॑हत्या॒ इत्यप॑ - ह॒त्यै॒ । समिति॑ । स्प॒र्॒.श॒य॒ति॒ ।  31 ( 50) 

TS 2.6.6.3  
रक्ष॑साम् । अन॑न्ववचारा॒येत्यन॑नु - अ॒व॒चा॒रा॒य॒ । न । पु॒रस्ता᳚त् । परीति॑ । द॒धा॒ति॒ । आ॒दि॒त्यः । हि । ए॒व । उ॒द्यन्नित्यु॑त् - यन्न् । पु॒रस्ता᳚त् । रक्षाꣳ॑सि । अ॒प॒हन्तीत्य॑प - हन्ति॑ । ऊ॒र्द्ध्वे इति॑ । स॒मिधा॒विति॑ सं - इधौ᳚ । एति॑ । द॒धा॒ति॒ । उ॒परि॑ष्टात् । ए॒व । रक्षाꣳ॑सि । अपेति॑ । ह॒न्ति॒ । यजु॑षा । अ॒न्याम् । तू॒ष्णीम् । अ॒न्याम् । मि॒थु॒न॒त्वायेति॑ मिथुन - त्वाय॑ । द्वे इति॑ । एति॑ । द॒धा॒ति॒ । द्वि॒पादिति॑ द्वि - पात् । यज॑मानः । प्रति॑ष्ठित्या॒ इति॒ प्रति॑ - स्थि॒त्यै॒ । ब्र॒ह्म॒वा॒दिन॒ इति॑ ब्रह्म - वा॒दिनः॑ । व॒द॒न्ति॒ । सः । तु । वै । य॒जे॒त॒ । यः । य॒ज्ञस्य॑ । आर्त्या᳚ । वसी॑यान् । स्यात् । इति॑ । भूप॑तय॒ इति॒ भू - प॒त॒ये॒ । स्वाहा᳚ । भुव॑नपतय॒ इति॒ भुव॑न - प॒त॒ये॒ । स्वाहा᳚ । भू॒ताना᳚म् ।  32 ( 50) 

TS 2.6.6.4  
पत॑ये । स्वाहा᳚ । इति॑ । स्क॒न्नम् । अन्विति॑ । म॒न्त्र॒ये॒त॒ । य॒ज्ञस्य॑ । ए॒व । तत् । आर्त्या᳚ । यज॑मानः । वसी॑यान् । भ॒व॒ति॒ । भूय॑सीः । हि । दे॒वताः᳚ । प्री॒णाति॑ । जा॒मि । वै । ए॒तत् । य॒ज्ञस्य॑ । क्रि॒य॒ते॒ । यत् । अ॒न्वञ्चौ᳚ । पु॒रो॒डाशौ᳚ । उ॒पाꣳ॒॒शु॒या॒जमित्यु॑पाꣳशु-या॒जम् । अ॒न्त॒रा । य॒ज॒ति॒ । अजा॑मित्वा॒येत्यजा॑मि - त्वा॒य॒ । अथो॒ इति॑ । मि॒थु॒न॒त्वायेति॑ मिथुन - त्वाय॑ । अ॒ग्निः । अ॒मुष्मिन्न्॑ । लो॒के । आसी᳚त् । य॒मः । अ॒स्मिन्न् । ते । दे॒वाः । अ॒ब्रु॒व॒न्न् । एति॑ । इ॒त॒ । इ॒मौ । वि । परीति॑ । ऊ॒हा॒म॒ । इति॑ । अ॒न्नाद्ये॒नेत्य॑न्न - अद्ये॑न । दे॒वाः । अ॒ग्निम् ।  33 ( 50) 

TS 2.6.6.5  
उ॒पाम॑न्त्रय॒न्तेत्यु॑प-अम॑न्त्रयन्त । रा॒ज्येन॑ । पि॒तरः॑ । य॒मम् । तस्मा᳚त् । अ॒ग्निः । दे॒वाना᳚म् । अ॒न्ना॒द इत्य॑न्न - अ॒दः । य॒मः । पि॒तृ॒णाम् । राजा᳚ । यः । ए॒वम् । वेद॑ । प्रेति॑ । रा॒ज्यम् । अ॒न्नाद्य॒मित्य॑न्न-अद्य᳚म् । आ॒प्नो॒ति॒ । तस्मै᳚ । ए॒तत् । भा॒ग॒धेय॒मिति॑ भाग - धेय᳚म् । प्रेति॑ । अ॒य॒च्छ॒न्न् । यत् । अ॒ग्नये᳚ । स्वि॒ष्ट॒कृत॒ इति॑ स्विष्ट - कृते᳚ । अ॒व॒द्यन्तीत्य॑व - द्यन्ति॑ । यत् । अ॒ग्नये᳚ । स्वि॒ष्ट॒कृत॒ इति॑ स्विष्ट - कृते᳚ । अ॒व॒द्यतीत्य॑व - द्यति॑ । भा॒ग॒धेये॒नेति॑ भाग-धेये॑न । ए॒व । तत् । रु॒द्रम् । समिति॑ । अ॒र्द्ध॒य॒ति॒ । स॒कृथ्स॑कृ॒दिति॑ स॒कृत् - स॒कृ॒त् । अवेति॑ । द्य॒ति॒ । स॒कृत् । इ॒व॒ । हि । रु॒द्रः । उ॒त्त॒रा॒र्द्धादित्यु॑त्तर - अ॒र्द्धात् । अवेति॑ । द्य॒ति॒ । ए॒षा । वै । रु॒द्रस्य॑ ।  34 ( 50) 

TS 2.6.6.6  
दिक् । स्वाया᳚म् । ए॒व । दि॒शि । रु॒द्रम् । नि॒रव॑दयत॒ इति॑ निः-अव॑दयते । द्विः । अ॒भीति॑ । घा॒र॒य॒ति॒ । च॒तु॒र॒व॒त्तस्येति॑ चतुः - अ॒व॒त्तस्य॑ । आप्त्यै᳚ । प॒शवः॑ । वै । पूर्वाः᳚ । आहु॑तय॒ इत्या - हु॒त॒यः॒ । ए॒षः । रु॒द्रः । यत् । अ॒ग्निः । यत् । पूर्वाः᳚ । आहु॑ती॒रित्या - हु॒तीः॒ । अ॒भीति॑ । जु॒हु॒यात् । रु॒द्राय॑ । प॒शून् । अपीति॑ । द॒द्ध्या॒त् । अ॒प॒शुः । यज॑मानः । स्या॒त् । अ॒ति॒हायेत्य॑ति - हाय॑ । पूर्वाः᳚ । आहु॑ती॒रित्या - हु॒तीः॒ । जु॒हो॒ति॒ । प॒शू॒नाम् । गो॒पी॒थाय॑ ।  ।  35 ( 37) 

TS 2.6.7.1  
मनुः॑ । पृ॒थि॒व्याः । य॒ज्ञिय᳚म् । ऐ॒च्छ॒त् । सः । घृ॒तम् । निषि॑क्त॒मिति॒ नि - सि॒क्त॒म् । अ॒वि॒न्द॒त् । सः । अ॒ब्र॒वी॒त् । कः । अ॒स्य । ई॒श्व॒रः । य॒ज्ञे । अपीति॑ । कर्तोः᳚ । इति॑ । तौ । अ॒ब्रू॒ता॒म् । मि॒त्रावरु॑णा॒विति॑ मि॒त्रा - वरु॑णौ । गोः । ए॒व । आ॒वम् । ई॒श्व॒रौ । कर्तोः᳚ । स्वः॒ । इति॑ । तौ । ततः॑ । गाम् । समिति॑ । ऐ॒र॒य॒ता॒म् । सा । यत्र॑य॒त्रेति॒ यत्र॑ - य॒त्र॒ । न्यक्रा॑म॒दिति॑ नि - अक्रा॑मत् । ततः॑ । घृ॒तम् । अ॒पी॒ड्य॒त॒ । तस्मा᳚त् । घृ॒तप॒दीति॑ घृ॒त - प॒दी॒ । उ॒च्य॒ते॒ । तत् । अ॒स्यै॒ । जन्म॑ । उप॑हूत॒मित्युप॑ - हू॒त॒म् । र॒थ॒न्त॒रमिति॑ रथं - त॒रम् । स॒ह । पृ॒थि॒व्या । इति॑ । आ॒ह॒ ।  36 ( 50) 

TS 2.6.7.2  
इ॒यम् । वै । र॒थ॒न्त॒रमिति॑ रथं - त॒रम् । इ॒माम् । ए॒व । स॒ह । अ॒न्नाद्ये॒नेत्य॑न्न - अद्ये॑न । उपेति॑ । ह्व॒य॒ते॒ । उप॑हूत॒मित्युप॑ - हू॒त॒म् । वा॒म॒दे॒व्यमिति॑ वाम - दे॒व्यम् । स॒ह । अ॒न्तरि॑क्षेण । इति॑ । आ॒ह॒ । प॒शवः॑ । वै । वा॒म॒दे॒व्यमिति॑ वाम - दे॒व्यम् । प॒शून् । ए॒व । स॒ह । अ॒न्तरि॑क्षेण । उपेति॑ । ह्व॒य॒ते॒ । उप॑हूत॒मित्युप॑-हू॒त॒म् । बृ॒हत् । स॒ह । दि॒वा । इति॑ । आ॒ह॒ । ऐ॒रम् । वै । बृ॒हत् । इरा᳚म् । ए॒व । स॒ह । दि॒वा । उपेति॑ । ह्व॒य॒ते॒ । उप॑हूता॒ इत्युप॑ - हू॒ताः॒ । स॒प्त । होत्राः᳚ । इति॑ । आ॒ह॒ । होत्राः᳚ । ए॒व । उपेति॑ । ह्व॒य॒ते॒ । उप॑हू॒तेत्युप॑-हू॒ता॒ । धे॒नुः ।  37 ( 50) 

TS 2.6.7.3  
स॒हर्.ष॒भेति॑ स॒ह-ऋ॒ष॒भा॒ । इति॑ । आ॒ह॒ । मि॒थु॒नम् । ए॒व । उपेति॑ । ह्व॒य॒ते॒ । उप॑हूत॒ इत्युप॑ - हू॒तः॒ । भ॒क्षः । सखा᳚ । इति॑ । आ॒ह॒ । सो॒म॒पी॒थमिति॑ सोम - पी॒थम् । ए॒व । उपेति॑ । ह्व॒य॒ते॒ । उप॑हू॒ताॅ(4)इत्युप॑ - हू॒ता(3)ॅ । हो इति॑ । इति॑ । आ॒ह॒ । आ॒त्मान᳚म् । ए॒व । उपेति॑ । ह्व॒य॒ते॒ । आ॒त्मा । हि । उप॑हूताना॒मित्युप॑ - हू॒ता॒ना॒म् । वसि॑ष्ठः । इडा᳚म् । उपेति॑ । ह्व॒य॒ते॒ । प॒शवः॑ । वै । इडा᳚ । प॒शून् । ए॒व । उपेति॑ । ह्व॒य॒ते॒ । च॒तुः । उपेति॑ । ह्व॒य॒ते॒ । चतु॑ष्पाद॒ इति॒ चतुः॑-पा॒दः॒ । हि । प॒शवः॑ । मा॒न॒वी । इति॑ । आ॒ह॒ । मनुः॑ । हि । ए॒ताम् ।  38 ( 50) 

TS 2.6.7.4  
अग्रे᳚ । अप॑श्यत् । घृ॒तप॒दीति॑ घृ॒त-प॒दी॒ । इति॑ । आ॒ह॒ । यत् । ए॒व । अ॒स्यै॒ । प॒दात् । घृ॒तम् । अपी᳚ड्यत । तस्मा᳚त् । ए॒वम् । आ॒ह॒ । मै॒त्रा॒व॒रु॒णीति॑ मैत्रा - व॒रु॒णी । इति॑ । आ॒ह॒ । मि॒त्रावरु॑णा॒विति॑ मि॒त्रा - वरु॑णौ । हि । ए॒ना॒म् । स॒मैर॑यता॒मिति॑ सं - ऐर॑यताम् । ब्रह्म॑ । दे॒वकृ॑त॒मिति॑ दे॒व - कृ॒त॒म् । उप॑हूत॒मित्युप॑ - हू॒त॒म् । इति॑ । आ॒ह॒ । ब्रह्म॑ । ए॒व । उपेति॑ । ह्व॒य॒ते॒ । दैव्याः᳚ । अ॒द्ध्व॒र्यवः॑ । उप॑हूता॒ इत्युप॑ - हू॒ताः॒ । उप॑हूता॒ इत्युप॑ - हू॒ताः॒ । म॒नु॒ष्याः᳚ । इति॑ । आ॒ह॒ । दे॒व॒म॒नु॒ष्यानिति॑ देव-म॒नु॒ष्यान् । ए॒व । उपेति॑ । ह्व॒य॒ते॒ । ये । इ॒मम् । य॒ज्ञम् । अवान्॑ । ये । य॒ज्ञप॑ति॒मिति॑ य॒ज्ञ - प॒ति॒म् । वर्द्धान्॑ । इति॑ । आ॒ह॒ ।  39 ( 50) 

TS 2.6.7.5  
य॒ज्ञाय॑ । च॒ । ए॒व । यज॑मानाय । च॒ । आ॒शिष॒मित्या᳚-शिष᳚म् । एति॑ । शा॒स्ते॒ । उप॑हूते॒ इत्युप॑ - हू॒ते॒ । द्यावा॑पृथि॒वी इति॒ द्यावा᳚ - पृ॒थि॒वी । इति॑ । आ॒ह॒ । द्यावा॑पृथि॒वी इति॒ द्यावा᳚ - पृ॒थि॒वी । ए॒व । उपेति॑ । ह्व॒य॒ते॒ । पू॒र्व॒जे इति॑ पूर्व - जे । ऋ॒ताव॑री॒ इत्यृ॒त - व॒री॒ । इति॑ । आ॒ह॒ । पू॒र्व॒जे इति॑ पूर्व - जे । हि । ए॒ते इति॑ । ऋ॒ताव॑री॒ इत्यृ॒त - व॒री॒ । दे॒वी इति॑ । दे॒वपु॑त्रे॒ इति॑ दे॒व - पु॒त्रे॒ । इति॑ । आ॒ह॒ । दे॒वी इति॑ । हि । ए॒ते इति॑ । दे॒वपु॑त्रे॒ इति॑ दे॒व - पु॒त्रे॒ । उप॑हूत॒ इत्युप॑-हू॒तः॒ । अ॒यम् । यज॑मानः । इति॑ । आ॒ह॒ । यज॑मानम् । ए॒व । उपेति॑ । ह्व॒य॒ते॒ । उत्त॑रस्या॒मित्युत् - त॒र॒स्या॒म् । दे॒व॒य॒ज्याया॒मिति॑ देव - य॒ज्याया᳚म् । उप॑हूत॒ इत्युप॑ - हू॒तः॒ । भूय॑सि । ह॒वि॒ष्कर॑ण॒ इति॑ हविः - कर॑णे । उप॑हूत॒ इत्युप॑ - हू॒तः॒ । दि॒व्ये । धामन्न्॑ । उप॑हूत॒ इत्युप॑ - हू॒तः॒ ।  40 ( 50) 

TS 2.6.7.6  
इति॑ । आ॒ह॒ । प्र॒जेति॑ प्र - जा । वै । उत्त॒रेत्युत् - त॒रा॒ । दे॒व॒य॒ज्येति॑ देव - य॒ज्या । प॒शवः॑ । भूयः॑ । ह॒वि॒ष्कर॑ण॒मिति॑ हविः - कर॑णम् । सु॒व॒र्ग इति॑ सुवः-गः । लो॒कः । दि॒व्यम् । धाम॑ । इ॒दम् । अ॒सि॒ । इ॒दम् । अ॒सि॒ । इति॑ । ए॒व । य॒ज्ञस्य॑ । प्रि॒यम् । धाम॑ । उपेति॑ । ह्व॒य॒ते॒ । विश्व᳚म् । अ॒स्य॒ । प्रि॒यम् । उप॑हूत॒मित्युप॑ - हू॒त॒म् । इति॑ । आ॒ह॒ । अछ॑म्बट्कार॒मित्यछ॑म्बट् - का॒र॒म् । ए॒व । उपेति॑ । ह्व॒य॒ते॒ ।  ।  41 ( 34) 

TS 2.6.8.1  
प॒शवः॑ । वै । इडा᳚ । स्व॒यम् । एति॑ । द॒त्ते॒ । काम᳚म् । ए॒व । आ॒त्मना᳚ । प॒शू॒नाम् । एति॑ । द॒त्ते॒ । न । हि । अ॒न्यः । काम᳚म् । प॒शू॒नाम् । प्र॒यच्छ॒तीति॑ प्र - यच्छ॑ति । वा॒चः । पत॑ये । त्वा॒ । हु॒तम् । प्रेति॑ । अ॒श्ञा॒मि॒ । इति॑ । आ॒ह॒ । वाच᳚म् । ए॒व । भा॒ग॒धेये॒नेति॑ भाग - धेये॑न । प्री॒णा॒ति॒ । सद॑सः । पत॑ये । त्वा॒ । हु॒तम् । प्रेति॑ । अ॒श्ञा॒मि॒ । इति॑ । आ॒ह॒ । स्व॒गाकृ॑त्या॒ इति॑ स्व॒गा - कृ॒त्यै॒ । च॒तु॒र॒व॒त्तमिति॑ चतुः - अ॒व॒त्तम् । भ॒व॒ति॒ । ह॒विः । वै । च॒तु॒र॒व॒त्तमिति॑ चतुः - अ॒व॒त्तम् । प॒शवः॑ । च॒तु॒र॒व॒त्तमिति॑ चतुः - अ॒व॒त्तम् । यत् । होता᳚ । प्रा॒श्ञी॒यादिति॑ प्र - अ॒श्ञी॒यात् । होता᳚ ।  42 ( 50) 

TS 2.6.8.2  
आर्ति᳚म् । एति॑ । ऋ॒च्छे॒त् । यत् । अ॒ग्नौ । जु॒हु॒यात् । रु॒द्राय॑ । प॒शून् । अपीति॑ । द॒द्ध्या॒त् । अ॒प॒शुः । यज॑मानः । स्या॒त् । वा॒चः । पत॑ये । त्वा॒ । हु॒तम् । प्रेति॑ । अ॒श्ञा॒मि॒ । इति॑ । आ॒ह॒ । प॒रोक्ष॒मिति॑ परः - अक्ष᳚म् । ए॒व । ए॒न॒त् । जु॒हो॒ति॒ । सद॑सः । पत॑ये । त्वा॒ । हु॒तम् । प्रेति॑ । अ॒श्ञा॒मि॒ । इति॑ । आ॒ह॒ । स्व॒गाकृ॑त्या॒ इति॑ स्व॒गा - कृ॒त्यै॒ । प्रेति॑ । अ॒श्ञ॒न्ति॒ । ती॒र्त्थे । ए॒व । प्रेति॑ । अ॒श्ञ॒न्ति॒ । दक्षि॑णाम् । द॒दा॒ति॒ । ती॒र्त्थे । ए॒व । दक्षि॑णाम् । द॒दा॒ति॒ । वीति॑ । वै । ए॒तत् । य॒ज्ञम् ।  43 ( 50) 

TS 2.6.8.3  
छि॒न्द॒न्ति॒ । यत् । म॒द्ध्य॒तः । प्रा॒श्ञन्तीति॑ प्र - अ॒श्ञन्ति॑ । अ॒द्भिरित्य॑त् - भिः । मा॒र्ज॒य॒न्ते॒ । आपः॑ । वै । सर्वाः᳚ । दे॒वताः᳚ । दे॒वता॑भिः । ए॒व । य॒ज्ञम् । समिति॑ । त॒न्व॒न्ति॒ । दे॒वाः । वै । य॒ज्ञात् । रु॒द्रम् । अ॒न्तः । आ॒य॒न्न् । सः । य॒ज्ञम् । अ॒वि॒द्ध्य॒त् । तम् । दे॒वाः । अ॒भि । समिति॑ । अ॒ग॒च्छ॒न्त॒ । कल्प॑ताम् । नः॒ । इ॒दम् । इति॑ । ते । अ॒ब्रु॒व॒न्न् । स्वि॑ष्ट॒मिति॒ सु - इ॒ष्ट॒म् । वै । नः॒ । इ॒दम् । भ॒वि॒ष्य॒ति॒ । यत् । इ॒मम् । रा॒ध॒यि॒ष्यामः॑ । इति॑ । तत् । स्वि॒ष्ट॒कृत॒ इति॑ स्विष्ट - कृतः॑ । स्वि॒ष्ट॒कृ॒त्त्वमिति॑ स्विष्टकृत् - त्वम् । तस्य॑ । आवि॑द्ध॒मित्या - वि॒द्ध॒म् । निरिति॑ ।  44 ( 50) 

TS 2.6.8.4  
अ॒कृ॒न्त॒न्न् । यवे॑न । सम्मि॑त॒मिति॒ सं - मि॒त॒म् । तस्मा᳚त् । य॒व॒मा॒त्रमिति॑ यव - मा॒त्रम् । अवेति॑ । द्ये॒त् । यत् । ज्यायः॑ । अ॒व॒द्येदित्य॑व - द्येत् । रो॒पये᳚त् । तत् । य॒ज्ञस्य॑ । यत् । उपेति॑ । च॒ । स्तृ॒णी॒यात् । अ॒भीति॑ । च॒ । घा॒रये᳚त् । उ॒भ॒य॒तः॒ सꣳ॒॒श्वा॒यीत्यु॑भयतः - सꣳ॒॒श्वा॒यि । कु॒र्या॒त् । अ॒व॒दायेत्य॑व - दाय॑ । अ॒भीति॑ । घा॒र॒य॒ति॒ । द्विः । समिति॑ । प॒द्य॒ते॒ । द्वि॒पादिति॑ द्वि - पात् । यज॑मानः । प्रति॑ष्ठित्या॒ इति॒ प्रति॑ - स्थि॒त्यै॒ । यत् । ति॒र॒श्चीन᳚म् । अ॒ति॒हरे॒दित्य॑ति - हरे᳚त् । अन॑भिविद्ध॒मित्यन॑भि - वि॒द्ध॒म् । य॒ज्ञस्य॑ । अ॒भीति॑ । वि॒द्ध्ये॒त् । अग्रे॑ण । परीति॑ । ह॒र॒ति॒ । ती॒र्त्थेन॑ । ए॒व । परीति॑ । ह॒र॒ति॒ । तत् । पू॒ष्णे । परीति॑ । अ॒ह॒र॒न्न् । तत् ।  45 ( 50) 

TS 2.6.8.5  
पू॒षा । प्राश्येति॑ प्र - अश्य॑ । द॒तः । अ॒रु॒ण॒त् । तस्मा᳚त् । पू॒षा । प्र॒पि॒ष्टभा॑ग॒ इति॑ प्रपि॒ष्ट - भा॒गः॒ । अ॒द॒न्तकः॑ । हि । तम् । दे॒वाः । अ॒ब्रु॒व॒न्न् । वीति॑ । वै । अ॒यम् । आ॒र्द्धि॒ । अ॒प्रा॒शि॒त्रि॒य इत्य॑प्र - अ॒शि॒त्रि॒यः । वै । अ॒यम् । अ॒भू॒त् । इति॑ । तत् । बृह॒स्पत॑ये । परीति॑ । अ॒ह॒र॒न्न् । सः । अ॒बि॒भे॒त् । बृह॒स्पतिः॑ । इ॒त्थम् । वाव । स्यः । आर्ति᳚म् । एति॑ । अ॒रि॒ष्य॒ति॒ । इति॑ । सः । ए॒तम् । मन्त्र᳚म् । अ॒प॒श्य॒त् । सूर्य॑स्य । त्वा॒ । चक्षु॑षा । प्रतीति॑ । प॒श्या॒मि॒ । इति॑ । अ॒ब्र॒वी॒त् । न । हि । सूर्य॑स्य । चक्षुः॑ ।  46 ( 50) 

TS 2.6.8.6  
किम् । च॒न । हि॒नस्ति॑ । सः । अ॒बि॒भे॒त् । प्र॒ति॒गृ॒ह्णन्त॒मिति॑ प्रति - गृ॒ह्णन्त᳚म् । मा॒ । हिꣳ॒॒सि॒ष्य॒ति॒ । इति॑ । दे॒वस्य॑ । त्वा॒ । स॒वि॒तुः । प्र॒स॒व इति॑ प्र - स॒वे । अ॒श्विनोः᳚ । बा॒हुभ्या॒मिति॑ बा॒हु - भ्या॒म् । पू॒ष्णः । हस्ता᳚भ्याम् । प्रतीति॑ । गृ॒ह्णा॒मि॒ । इति॑ । अ॒ब्र॒वी॒त् । स॒वि॒तृप्र॑सूत॒ इति॑ सवि॒तृ - प्र॒सू॒तः॒ । ए॒व । ए॒न॒त् । ब्रह्म॑णा । दे॒वता॑भिः । प्रतीति॑ । अ॒गृ॒ह्णा॒त् । सः । अ॒बि॒भे॒त् । प्रा॒श्ञन्त॒मिति॑ प्र - अ॒श्ञन्त᳚म् । मा॒ । हिꣳ॒॒सि॒ष्य॒ति॒ । इति॑ । अ॒ग्नेः । त्वा॒ । आ॒स्ये॑न । प्रेति॑ । अ॒श्ञा॒मि॒ । इति॑ । अ॒ब्र॒वी॒त् । न । हि । अ॒ग्नेः । आ॒स्य᳚म् । किम् । च॒न । हि॒नस्ति॑ । सः । अ॒बि॒भे॒त् ।  47 ( 50) 

TS 2.6.8.7  
प्राशि॑त॒मिति॒ प्र-अ॒शि॒त॒म् । मा॒ । हिꣳ॒॒सि॒ष्य॒ति॒ । इति॑ । ब्रा॒ह्म॒णस्य॑ । उ॒दरे॑ण । इति॑ । अ॒ब्र॒वी॒त् । न । हि । ब्रा॒ह्म॒णस्य॑ । उ॒दर᳚म् । किम् । च॒न । हि॒नस्ति॑ । बृह॒स्पतेः᳚ । ब्रह्म॑णा । इति॑ । सः । हि । ब्रह्मि॑ष्ठः । अपेति॑ । वै । ए॒तस्मा᳚त् । प्रा॒णा इति॑ प्र - अ॒नाः । क्रा॒म॒न्ति॒ । यः । प्रा॒शि॒त्रमिति॑ प्र - अ॒शि॒त्रम् । प्रा॒श्ञातीति॑ प्र - अ॒श्ञाति॑ । अ॒द्भिरित्य॑त् - भिः । मा॒र्ज॒यि॒त्वा । प्रा॒णानिति॑ प्र-अ॒नान् । समिति॑ । मृ॒श॒ते॒ । अ॒मृत᳚म् । वै । प्रा॒णा इति॑ प्र - अ॒नाः । अ॒मृत᳚म् । आपः॑ । प्रा॒णानिति॑ प्र - अ॒नान् । ए॒व । य॒था॒स्था॒नमिति॑ यथा - स्था॒नम् । उपेति॑ । ह्व॒य॒ते॒ ।  ।  48 ( 44) 

TS 2.6.9.1  
अ॒ग्नीध॒ इत्य॑ग्नि - इधे᳚ । एति॑ । द॒धा॒ति॒ । अ॒ग्निमु॑खा॒नित्य॒ग्नि - मु॒खा॒न् । ए॒व । ऋ॒तून् । प्री॒णा॒ति॒ । स॒मिध॒मिति॑ सं - इध᳚म् । एति॑ । द॒धा॒ति॒ । उत्त॑रासा॒मित्युत् - त॒रा॒सा॒म् । आहु॑तीना॒मित्या - हु॒ती॒ना॒म् । प्रति॑ष्ठित्या॒ इति॒ प्रति॑ - स्थि॒त्यै॒ । अथो॒ इति॑ । स॒मिद्व॒तीति॑ स॒मित् - व॒ति॒ । ए॒व । जु॒हो॒ति॒ । प॒रि॒धीनिति॑ परि - धीन् । समिति॑ । मा॒र्ष्टि॒ । पु॒नाति॑ । ए॒व । ए॒ना॒न् । स॒कृथ्स॑कृ॒दिति॑ स॒कृत् - स॒कृ॒त् । समिति॑ । मा॒र्ष्टि॒ । पराङ्॑ । इ॒व॒ । हि । ए॒तर्.हि॑ । य॒ज्ञः । च॒तुः । समिति॑ । प॒द्य॒ते॒ । चतु॑ष्पाद॒ इति॒ चतुः॑ - पा॒दः॒ । प॒शवः॑ । प॒शून् । ए॒व । अवेति॑ । रु॒न्धे॒ । ब्रह्मन्न्॑ । प्रेति॑ । स्था॒स्या॒मः॒ । इति॑ । आ॒ह॒ । अत्र॑ । वै । ए॒तर्.हि॑ । य॒ज्ञः । श्रि॒तः ।  49 ( 50) 

TS 2.6.9.2  
यत्र॑ । ब्र॒ह्मा । यत्र॑ । ए॒व । य॒ज्ञः । श्रि॒तः । ततः॑ । ए॒व । ए॒न॒म् । एति॑ । र॒भ॒ते॒ । यत् । हस्ते॑न । प्र॒मीवे॒दिति॑ प्र - मीवे᳚त् । वे॒प॒नः । स्या॒त् । यत् । शी॒र्ष्णा । शी॒र्॒.ष॒क्ति॒मानिति॑ शीर्.षक्ति-मान् । स्या॒त् । यत् । तू॒ष्णीम् । आसी॑त । अस॑म्प्रत्त॒ इत्यसं᳚-प्र॒त्तः॒ । य॒ज्ञः । स्या॒त् । प्रेति॑ । ति॒ष्ठ॒ । इति॑ । ए॒व । ब्रू॒या॒त् । वा॒चि । वै । य॒ज्ञः । श्रि॒तः । यत्र॑ । ए॒व । य॒ज्ञः । श्रि॒तः । ततः॑ । ए॒व । ए॒न॒म् । सम् । प्रेति॑ । य॒च्छ॒ति॒ । देव॑ । स॒वि॒तः॒ । ए॒तत् । ते॒ । प्रेति॑ ।  50 ( 50) 

TS 2.6.9.3  
आ॒ह॒ । इति॑ । आ॒ह॒ । प्रसू᳚त्या॒ इति॒ प्र - सू॒त्यै॒ । बृह॒स्पतिः॑ । ब्र॒ह्मा । इति॑ । आ॒ह॒ । सः । हि । ब्रह्मि॑ष्ठः । सः । य॒ज्ञम् । पा॒हि॒ । सः । य॒ज्ञप॑ति॒मिति॑ य॒ज्ञ - प॒ति॒म् । पा॒हि॒ । सः । माम् । पा॒हि॒ । इति॑ । आ॒ह॒ । य॒ज्ञाय॑ । यज॑मानाय । आ॒त्मने᳚ । तेभ्यः॑ । ए॒व । आ॒शिष॒मित्या᳚ - शिष᳚म् । एति॑ । शा॒स्ते॒ । अना᳚र्त्यै । आ॒श्राव्येत्या᳚ - श्राव्य॑ । आ॒ह॒ । दे॒वान् । य॒ज॒ । इति॑ । ब्र॒ह्म॒वा॒दिन॒ इति॑ ब्रह्म - वा॒दिनः॑ । व॒द॒न्ति॒ । इ॒ष्टाः । दे॒वताः᳚ । अथ॑ । क॒त॒मे । ए॒ते । दे॒वाः । इति॑ । छन्दाꣳ॑सि । इति॑ । ब्रू॒या॒त् । गा॒य॒त्रीम् । त्रि॒ष्टुभ᳚म् ।  51 ( 50) 

TS 2.6.9.4  
जग॑तीम् । इति॑ । अथो॒ इति॑ । खलु॑ । आ॒हुः॒ । ब्रा॒ह्म॒णाः । वै । छन्दाꣳ॑सि । इति॑ । तान् । ए॒व । तत् । य॒ज॒ति॒ । दे॒वाना᳚म् । वै । इ॒ष्टाः । दे॒वताः᳚ । आसन्न्॑ । अथ॑ । अ॒ग्निः । न । उदिति॑ । अ॒ज्व॒ल॒त् । तम् । दे॒वाः । आहु॑तीभि॒रित्याहु॑ति - भिः॒ । अ॒नू॒या॒जेष्वित्य॑नु - या॒जेषु॑ । अन्विति॑ । अ॒वि॒न्द॒न्न् । यत् । अ॒नू॒या॒जानित्य॑नु-या॒जान् । यज॑ति । अ॒ग्निम् । ए॒व । तत् । समिति॑ । इ॒न्धे॒ । ए॒तदुः॑ । वै । नाम॑ । आ॒सु॒रः । आ॒सी॒त् । सः । ए॒तर्.हि॑ । य॒ज्ञस्य॑ । आ॒शिष॒मित्या᳚ - शिष᳚म् । अ॒वृ॒ङ्क्त॒ । यत् । ब्रू॒यात् । ए॒तत् ।  52 ( 50) 

TS 2.6.9.5  
उ॒ । द्या॒वा॒पृ॒थि॒वी॒ इति॑ द्यावा - पृ॒थि॒वी॒ । भ॒द्रम् । अ॒भू॒त् । इति॑ । ए॒तदु᳚म् । ए॒व । आ॒सु॒रम् । य॒ज्ञस्य॑ । आ॒शिष॒मित्या᳚ - शिष᳚म् । ग॒म॒ये॒त् । इ॒दम् । द्या॒वा॒पृ॒थि॒वी॒ इति॑ द्यावा - पृ॒थि॒वी॒ । भ॒द्रम् । अ॒भू॒त् । इति॑ । ए॒व । ब्रू॒या॒त् । यज॑मानम् । ए॒व । य॒ज्ञस्य॑ । आ॒शिष॒मित्या᳚- शिष᳚म् । ग॒म॒य॒ति॒ । आर्द्ध्म॑ । सू॒क्त॒वा॒कमिति॑ सूक्त - वा॒कम् । उ॒त । न॒मो॒वा॒कमिति॑ नमः-वा॒कम् । इति॑ । आ॒ह॒ । इ॒दम् । अ॒रा॒थ्स्म॒ । इति॑ । वाव । ए॒तत् । आ॒ह॒ । उप॑श्रित॒ इत्युप॑ - श्रि॒तः॒ । दि॒वः । पृ॒थि॒व्योः । इति॑ । आ॒ह॒ । द्यावा॑पृथि॒व्योरिति॒ द्यावा᳚ - पृ॒थि॒व्योः । हि । य॒ज्ञः । उप॑श्रित॒ इत्युप॑ - श्रि॒तः॒ । ओम॑न्वती॒ इत्योमन्न्॑ - व॒ती॒ । ते॒ । अ॒स्मिन्न् । य॒ज्ञे । य॒ज॒मा॒न॒ । द्यावा॑पृथि॒वी इति॒ द्यावा᳚ - पृ॒थि॒वी ।  53 ( 50) 

TS 2.6.9.6  
स्ता॒म् । इति॑ । आ॒ह॒ । आ॒शिष॒मित्या᳚-शिष᳚म् । ए॒व । ए॒ताम् । एति॑ । शा॒स्ते॒ । यत् । ब्रू॒यात् । सू॒पा॒व॒सा॒नेति॑ सु - उ॒पा॒व॒सा॒ना । च॒ । स्व॒द्ध्य॒व॒सा॒नेति॑ सु - अ॒द्ध्य॒व॒सा॒ना । च॒ । इति॑ । प्र॒मायु॑क॒ इति॑ प्र - मायु॑कः । यज॑मानः । स्या॒त् । य॒दा । हि । प्र॒मीय॑त॒ इति॑ प्र - मीय॑ते । अथ॑ । इ॒माम् । उ॒पा॒व॒स्यतीत्यु॑प - अ॒व॒स्यति॑ । सू॒प॒च॒र॒णेति॑ सु - उ॒प॒च॒र॒णा । च॒ । स्व॒धि॒च॒र॒णेति॑ सु - अ॒धि॒च॒र॒णा । च॒ । इति॑ । ए॒व । ब्रू॒या॒त् । वरी॑यसीम् । ए॒व । अ॒स्मै॒ । गव्यू॑तिम् । एति॑ । शा॒स्ते॒ । न । प्र॒मायु॑क॒ इति॑ प्र - मायु॑कः । भ॒व॒ति॒ । तयोः᳚ । आ॒विदीत्या᳚-विदि॑ । अ॒ग्निः । इ॒दम् । ह॒विः । अ॒जु॒ष॒त॒ । इति॑ । आ॒ह॒ । याः । अया᳚क्ष्म ।  54 ( 50) 

TS 2.6.9.7  
दे॒वताः᳚ । ताः । अ॒री॒र॒धा॒म॒ । इति॑ । वाव । ए॒तत् । आ॒ह॒ । यत् । न । नि॒र्दि॒शेदिति॑ निः - दि॒शेत् । प्रति॑वेश॒मिति॒ प्रति॑ - वे॒श॒म् । य॒ज्ञस्य॑ । आ॒शीरित्या᳚ - शीः । ग॒च्छे॒त् । एति॑ । शा॒स्ते॒ । अ॒यम् । यज॑मानः । अ॒सौ । इति॑ । आ॒ह॒ । नि॒र्दिश्येति॑ निः - दिश्य॑ । ए॒व । ए॒न॒म् । सु॒व॒र्गमिति॑ सुवः-गम् । लो॒कम् । ग॒म॒य॒ति॒ । आयुः॑ । एति॑ । शा॒स्ते॒ । सु॒प्र॒जा॒स्त्वमिति॑ सुप्रजाः - त्वम् । एति॑ । शा॒स्ते॒ । इति॑ । आ॒ह॒ । आ॒शिष॒मित्या᳚-शिष᳚म् । ए॒व । ए॒ताम् । एति॑ । शा॒स्ते॒ । स॒जा॒त॒व॒न॒स्यामिति॑ सजात - व॒न॒स्याम् । एति॑ । शा॒स्ते॒ । इति॑ । आ॒ह॒ । प्रा॒णा इति॑ प्र - अ॒नाः । वै । स॒जा॒ता इति॑ स - जा॒ताः । प्रा॒णानिति॑ प्र - अ॒नान् । ए॒व ।  55 ( 50) 

TS 2.6.9.8  
न । अ॒न्तः । ए॒ति॒ । तत् । अ॒ग्निः । दे॒वः । दे॒वेभ्यः॑ । वन॑ते । व॒यम् । अ॒ग्नेः । मानु॑षाः । इति॑ । आ॒ह॒ । अ॒ग्निः । दे॒वेभ्यः॑ । व॒नु॒ते । व॒यम् । म॒नु॒ष्ये᳚भ्यः । इति॑ । वाव । ए॒तत् । आ॒ह॒ । इ॒ह । गतिः॑ । वा॒मस्य॑ । इ॒दम् । च॒ । नमः॑ । दे॒वेभ्यः॑ । इति॑ । आ॒ह॒ । याः । च॒ । ए॒व । दे॒वताः᳚ । यज॑ति । याः । च॒ । न । ताभ्यः॑ । ए॒व । उ॒भयी᳚भ्यः । नमः॑ । क॒रो॒ति॒ । आ॒त्मनः॑ । अना᳚र्त्यै ।  ।  56 ( 46) 

TS 2.6.10.1  
दे॒वाः । वै । य॒ज्ञस्य॑ । स्व॒गा॒क॒र्तार॒मिति॑ स्वगा - क॒र्तार᳚म् । न । अ॒वि॒न्द॒न्न् । ते । शं॒ॅयुमिति॑ शं - युम् । बा॒र्॒.ह॒स्प॒त्यम् । अ॒ब्रु॒व॒न्न् । इ॒मम् । नः॒ । य॒ज्ञम् । स्व॒गेति॑ स्व - गा । कु॒रु॒ । इति॑ । सः । अ॒ब्र॒वी॒त् । वर᳚म् । वृ॒णै॒ । यत् । ए॒व । अब्रा᳚ह्मणोक्त॒ इत्यब्रा᳚ह्मण - उ॒क्तः॒ । अश्र॑द्दधान॒ इत्यश्र॑त् - द॒धा॒नः॒ । यजा॑तै । सा । मे॒ । य॒ज्ञस्य॑ । आ॒शीरित्या᳚ - शीः । अ॒स॒त् । इति॑ । तस्मा᳚त् । यत् । अब्रा᳚ह्मणोक्त॒ इत्यब्रा᳚ह्मण - उ॒क्तः॒ । अश्र॑द्दधान॒ इत्यश्र॑त् - द॒धा॒नः॒ । यज॑ते । शं॒ॅयुमिति॑ शं-युम् । ए॒व । तस्य॑ । बा॒र्॒.ह॒स्प॒त्यम् । य॒ज्ञस्य॑ । आ॒शीरित्या᳚ - शीः । ग॒च्छ॒ति॒ । ए॒तत् । मम॑ । इति॑ । अ॒ब्र॒वी॒त् । किम् । मे॒ । प्र॒जाया॒ इति॑ प्र - जायाः᳚ ।  57 ( 50) 

TS 2.6.10.2  
इति॑ । यः । अ॒प॒गु॒राता॒ इत्य॑प - गु॒रातै᳚ । श॒तेन॑ । या॒त॒या॒त् । यः । नि॒हन॒दिति॑ नि - हन॑त् । स॒हस्रे॑ण । या॒त॒या॒त् । यः । लोहि॑तम् । क॒रव॑त् । याव॑तः । प्र॒स्कद्येति॑ प्र - स्कद्य॑ । पाꣳ॒॒सून् । स॒ङ्गृ॒ह्णादिति॑ सं - गृ॒ह्णात् । ताव॑तः । सं॒ॅव॒थ्स॒रानिति॑ सं - व॒थ्स॒रान् । पि॒तृ॒लो॒कमिति॑ पितृ-लो॒कम् । न । प्रेति॑ । जा॒ना॒त् । इति॑ । तस्मा᳚त् । ब्रा॒ह्म॒णाय॑ । न । अपेति॑ । गु॒रे॒त॒ । न । नीति॑ । ह॒न्या॒त् । न । लोहि॑तम् । कु॒र्या॒त् । ए॒ताव॑ता । ह॒ । एन॑सा । भ॒व॒ति॒ । तत् । शं॒ॅयोरिति॑ शं-योः । एति॑ । वृ॒णी॒म॒हे॒ । इति॑ । आ॒ह॒ । य॒ज्ञम् । ए॒व । तत् । स्व॒गेति॑ स्व - गा । क॒रो॒ति॒ । तत् ।  58 ( 50) 

TS 2.6.10.3  
शं॒ॅयोरिति॑ शं - योः । एति॑ । वृ॒णी॒म॒हे॒ । इति॑ । आ॒ह॒ । शं॒ॅयुमिति॑ शं - युम् । ए॒व । बा॒र्.॒ह॒स्प॒त्यम् । भा॒ग॒धेये॒नेति॑ भाग - धेये॑न । समिति॑ । अ॒र्द्ध॒य॒ति॒ । गा॒तुम् । य॒ज्ञाय॑ । गा॒तुम् । य॒ज्ञप॑तय॒ इति॑ य॒ज्ञ-प॒त॒ये॒ । इति॑ । आ॒ह॒ । आ॒शिष॒मित्या᳚ - शिष᳚म् । ए॒व । ए॒ताम् । एति॑ । शा॒स्ते॒ । सोम᳚म् । य॒ज॒ति॒ । रेतः॑ । ए॒व । तत् । द॒धा॒ति॒ । त्वष्टा॑रम् । य॒ज॒ति॒ । रेतः॑ । ए॒व । हि॒तम् । त्वष्टा᳚ । रू॒पाणि॑ । वीति॑ । क॒रो॒ति॒ । दे॒वाना᳚म् । पत्नीः᳚ । य॒ज॒ति॒ । मि॒थु॒न॒त्वायेति॑ मिथुन-त्वाय॑ । अ॒ग्निम् । गृ॒हप॑ति॒मिति॑ गृ॒ह - प॒ति॒म् । य॒ज॒ति॒ । प्रति॑ष्ठित्या॒ इति॒ प्रति॑ - स्थि॒त्यै॒ । जा॒मि । वै । ए॒तत् । य॒ज्ञस्य॑ । क्रि॒य॒ते॒ ।  59 ( 50) 

TS 2.6.10.4  
यत् । आज्ये॑न । प्र॒या॒जा इति॑ प्र - या॒जाः । इ॒ज्यन्ते᳚ । आज्ये॑न । प॒त्नी॒सं॒ॅया॒जा इति॑ पत्नी - सं॒ॅया॒जाः । ऋच᳚म् । अ॒नूच्येत्य॑नु - उच्य॑ । प॒त्नी॒सं॒ॅया॒जाना॒मिति॑ पत्नी - सं॒ॅया॒जाना᳚म् । ऋ॒चा । य॒ज॒ति॒ । अजा॑मित्वा॒येत्यजा॑मि - त्वा॒य॒ । अथो॒ इति॑ । मि॒थु॒न॒त्वायेति॑ मिथुन - त्वाय॑ । प॒ङ्क्तिप्रा॑यण॒ इति॑ प॒ङ्क्ति - प्रा॒य॒णः॒ । वै । य॒ज्ञः । प॒ङ्क्त्यु॑दयन॒ इति॑ प॒ङ्क्ति - उ॒द॒य॒नः॒ । पञ्च॑ । प्र॒या॒जा इति॑ प्र - या॒जाः । इ॒ज्य॒न्ते॒ । च॒त्वारः॑ । प॒त्नी॒सं॒ॅया॒जा इति॑ पत्नी - सं॒ॅया॒जाः । स॒मि॒ष्ट॒य॒जुरिति॑ समिष्ट - य॒जुः । प॒ञ्च॒मम् । प॒ङ्क्तिम् । ए॒व । अन्विति॑ । प्र॒यन्तीति॑ प्र - यन्ति॑ । प॒ङ्क्तिम् । अनु॑ । उदिति॑ । य॒न्ति॒ ।  ।  60 ( 33) 

TS 2.6.11.1  
यु॒क्ष्व । हि । दे॒व॒हूत॑मा॒निति॑ देव-हूत॑मान् । अश्वान्॑ । अ॒ग्ने॒ । र॒थीः । इ॒व॒ ।  । नीति॑ । होता᳚ । पू॒र्व्यः । स॒दः॒ ।  । उ॒त । नः॒ । दे॒व॒ । दे॒वान् । अच्छ॑ । वो॒चः॒ । वि॒दुष्ट॑र॒ इति॑ वि॒दुः - त॒रः॒ ।  । श्रत् । विश्वा᳚ । वार्या᳚ । कृ॒धि॒ ।  । त्वम् । ह॒ । यत् । य॒वि॒ष्ठ्य॒ । सह॑सः । सू॒नो॒ । आ॒हु॒तेत्या᳚ - हु॒त॒ ।  । ऋ॒तावेत्यृ॒त - वा॒ । य॒ज्ञियः॑ । भुवः॑ ।  । अ॒यम् । अ॒ग्निः । स॒ह॒स्रिणः॑ । वाज॑स्य । श॒तिनः॑ । पतिः॑ ।  । मू॒र्द्धा । क॒विः । र॒यी॒णाम् ।  । तम् । ने॒मिम् । ऋ॒भवः॑ । य॒था॒ । एति॑ । न॒म॒स्व॒ । सहू॑तिभि॒रिति॒ सहू॑ति - भिः॒ ।  । नेदी॑यः । य॒ज्ञम् ।  61 ( 50) 

TS 2.6.11.2  
अ॒ङ्गि॒रः॒ ।  । तस्मै᳚ । नू॒नम् । अ॒भिद्य॑व॒ इत्य॒भि - द्य॒वे॒ । वा॒चा । वि॒रू॒पेति॑ वि - रू॒प॒ । नित्य॑या ।  । वृष्णे᳚ । चो॒द॒स्व॒ । सु॒ष्टु॒तिमिति॑ सु - स्तु॒तिम् ।  । कम् । उ॒ । स्वि॒त् । अ॒स्य॒ । सेन॑या । अ॒ग्नेः । अपा॑कचक्षस॒ इत्यपा॑क-च॒क्ष॒सः॒ ।  । प॒णिम् । गोषु॑ । स्त॒रा॒म॒हे॒ ।  । मा । नः॒ । दे॒वाना᳚म् । विशः॑ । प्र॒स्ना॒तीरिति॑ प्र - स्ना॒तीः । इ॒व॒ । उ॒स्राः ।  । कृ॒शम् । न । हा॒सुः॒ । अघ्नि॑याः ।  । मा । नः॒ । स॒म॒स्य॒ । दू॒ढ्यः॑ । परि॑द्वेषस॒ इति॒ परि॑ - द्वे॒ष॒सः॒ । अꣳ॒॒ह॒तिः ।  । ऊ॒र्मिः । न । नाव᳚म् । एति॑ । व॒धी॒त् ।  । नमः॑ । ते॒ । अ॒ग्ने॒ । ओज॑से । गृ॒णन्ति॑ । दे॒व॒ । कृ॒ष्टयः॑ ।  । अमैः᳚ ।  62 ( 50) 

TS 2.6.11.3  
अ॒मित्र᳚म् । अ॒र्द॒य॒ ।  । कु॒वित् । स्विति॑ । नः॒ । गवि॑ष्टय॒ इति॒ गो-इ॒ष्ट॒ये॒ । अग्ने᳚ । सं॒ॅवेषि॑ष॒ इति॑ सं - वेषि॑षः । र॒यिम् ।  । उरु॑कृ॒दित्युरु॑-कृ॒त् । उ॒रु । नः॒ ।  । कृ॒धि॒ । मा । नः॒ । अ॒स्मिन्न् । म॒हा॒ध॒न इति॑ महा-ध॒ने । परेति॑ । व॒र्क् । भा॒र॒भृदिति॑ भार - भृत् । य॒था॒ ।  । सं॒ॅवर्ग॒मिति॑ सं - वर्ग᳚म् । समिति॑ । र॒यिम् । ज॒य॒ ।  । अ॒न्यम् । अ॒स्मत् । भि॒यै । इ॒यम् । अग्ने᳚ । सिष॑क्तु । दु॒च्छुना᳚ ।  । वर्द्ध॑ । नः॒ । अम॑व॒दित्यम॑-व॒त् । शवः॑ ।  । यस्य॑ । अजु॑षत् । न॒म॒स्विनः॑ । शमी᳚म् । अदु॑र्मख॒स्येत्यदुः॑-म॒ख॒स्य॒ । वा॒ ।  । तम् । घ॒ । इत् । अ॒ग्निः । वृ॒धा । अ॒व॒ति॒ ।  । पर॑स्याः । अधीति॑ ।  63 ( 50) 

TS 2.6.11.4  
सं॒ॅवत॒ इति॑ सं-वतः॑ । अव॑रान् । अ॒भि । एति॑ । त॒र॒ ।  । यत्र॑ । अ॒हम् । अस्मि॑ । तान् । अ॒व॒ ।  । वि॒द्म । हि । ते॒ । पु॒रा । व॒यम् । अग्ने᳚ । पि॒तुः । यथा᳚ । अव॑सः ।  । अध॑ । ते॒ । सु॒म्नम् । ई॒म॒हे॒ ।  । यः । उ॒ग्रः । इ॒व॒ । श॒र्य॒हेति॑ शर्य - हा । ति॒ग्मशृ॑ङ्ग॒ इति॑ ति॒ग्म - शृ॒ङ्गः॒ । न । वꣳस॑गः ।  । अग्ने᳚ । पुरः॑ । रु॒रोजि॑थ ।  । सखा॑यः । समिति॑ । वः॒ । स॒म्यञ्च᳚म् । इष᳚म् । स्तोम᳚म् । च॒ । अ॒ग्नये᳚ ।  । वर्.षि॑ष्ठाय । क्षि॒ती॒नाम् । ऊ॒र्जः । नप्त्रे᳚ । सह॑स्वते ।  । सꣳस॒मिति॒ सं-स॒म् । इत् । यु॒व॒से॒ । वृ॒ष॒न्न् ( ) । अग्ने᳚ । विश्वा॑नि । अ॒र्यः । आ ।  । इ॒डः । प॒दे । समिति॑ । इ॒द्ध्य॒से॒ । सः । नः॒ । वसू॑नि । एति॑ । भ॒र॒ ।  । प्रजा॑पत॒ इति॒ प्रजा᳚ - प॒ते॒ । सः । वे॒द॒ । सोमा॑पूष॒णेति॒ सोमा᳚ - पू॒ष॒णा॒ । इ॒मौ । दे॒वौ ।  ।  64 ( 69) 

TS 2.6.12.1  
उ॒शन्तः॑ । त्वा॒ । ह॒वा॒म॒हे॒ । उ॒शन्तः॑ । समिति॑ । इ॒धी॒म॒हि॒ ।  । उ॒शन्न् । उ॒श॒तः । एति॑ । व॒ह॒ । पि॒तॄन् । ह॒विषे᳚ । अत्त॑वे ।  । त्वम् । सो॒म॒ । प्रचि॑कित॒ इति॒ प्र - चि॒कि॒तः॒ । म॒नी॒षा । त्वम् । रजि॑ष्ठम् । अन्विति॑ । ने॒षि॒ । पन्था᳚म् ।  । तव॑ । प्रणी॒तीति॒ प्र - नी॒ती॒ । पि॒तरः॑ । नः॒ । इ॒न्दो॒ इति॑ । दे॒वेषु॑ । रत्न᳚म् । अ॒भ॒ज॒न्त॒ । धीराः᳚ ।  । त्वया᳚ । हि । नः॒ । पि॒तरः॑ । सो॒म॒ । पूर्वे᳚ । कर्मा॑णि । च॒क्रुः । प॒व॒मा॒न॒ । धीराः᳚ ।  । व॒न्वन्न् । अवा॑तः । प॒रि॒धीनिति॑ परि - धीन् । अपेति॑ । ऊ॒र्णु॒ । वी॒रेभिः॑ । अश्वैः᳚ । म॒घवेति॑ म॒घ - वा॒ । भ॒व॒ ।  65 ( 50) 

TS 2.6.12.2  
नः॒ ।  । त्वम् । सो॒म॒ । पि॒तृभि॒रिति॑ पि॒तृ - भिः॒ । सं॒ॅवि॒दा॒न इति॑ सं - वि॒दा॒नः । अन्विति॑ । द्यावा॑पृथि॒वी इति॒ द्यावा᳚-पृ॒थि॒वी । एति॑ । त॒त॒न्थ॒ ।  । तस्मै᳚ । ते॒ । इ॒न्दो॒ इति॑ । ह॒विषा᳚ । वि॒धे॒म॒ । व॒यम् । स्या॒म॒ । पत॑यः । र॒यी॒णाम् ।  । अग्नि॑ष्वात्ता॒ इत्यग्नि॑- स्वा॒त्ताः॒ । पि॒त॒रः॒ । एति॑ । इ॒ह । ग॒च्छ॒त॒ । सदः॑ सद॒ इति॒ सदः॑ - स॒दः॒ । स॒द॒त॒ । सु॒प्र॒णी॒त॒य॒ इति॑ सु - प्र॒णी॒त॒यः॒ ।  । अ॒त्त । ह॒वीꣳषि॑ । प्रय॑ता॒नीति॒ प्र - य॒ता॒नि॒ । ब॒र्॒.हिषि॑ । अथ॑ । र॒यिम् । सर्व॑वीर॒मिति॒ सर्व॑ - वी॒र॒म् । द॒धा॒त॒न॒ ।  । बर्.हि॑षद॒ इति॒ बर्.हि॑ - स॒दः॒ । पि॒त॒रः॒ । ऊ॒ती । अ॒र्वाक् । इ॒मा । वः॒ । ह॒व्या । च॒कृ॒म॒ । जु॒षद्ध्व᳚म् ।  । ते । एति॑ । ग॒त॒ । अव॑सा । शन्त॑मे॒नेति॒ शं - त॒मे॒न॒ । अथ॑ । अ॒स्मभ्य॒मित्य॒स्म - भ्य॒म् ।  66 ( 50) 

TS 2.6.12.3  
शम् । योः । अ॒र॒पः । द॒धा॒त॒ ।  । एति॑ । अ॒हम् । पि॒तॄन् । सु॒वि॒दत्रा॒निति॑ सु - वि॒दत्रान्॑ । अ॒वि॒थ्सि॒ । नपा॑तम् । च॒ । वि॒क्रम॑ण॒मिति॑ वि - क्रम॑णम् । च॒ । विष्णोः᳚ ।  । ब॒र्॒.हि॒षद॒ इति॑ बर्.हि - सदः॑ । ये । स्व॒धयेति॑ स्व - धया᳚ । सु॒तस्य॑ । भज॑न्त । पि॒त्वः । ते । इ॒ह । आग॑मिष्ठा॒ इत्या - ग॒मि॒ष्ठाः॒ ।  । उप॑हूता॒ इत्युप॑ - हू॒ताः॒ । पि॒तरः॑ । सो॒म्यासः॑ । ब॒र्॒.हि॒ष्ये॑षु । नि॒धिष्विति॑ नि-धिषु॑ । प्रि॒येषु॑ ।  । ते । एति॑ । ग॒म॒न्तु॒ । ते । इ॒ह । श्रु॒व॒न्तु॒ । अधीति॑ । ब्रु॒व॒न्तु॒ । ते । अ॒व॒न्तु॒ । अ॒स्मान् ।  । उदिति॑ । ई॒र॒ता॒म् । अव॑रे । उदिति॑ । परा॑सः । उदिति॑ । म॒द्ध्य॒माः । पि॒तरः॑ । सो॒म्यासः॑ ।  । असु᳚म् ।  67 ( 50) 

TS 2.6.12.4  
ये । ई॒युः । अ॒वृ॒काः । ऋ॒त॒ज्ञा इत्यृ॑त - ज्ञाः । ते । नः॒ । अ॒व॒न्तु॒ । पि॒तरः॑ । हवे॑षु ।  । इ॒दम् । पि॒तृभ्य॒ इति॑ पि॒तृ - भ्यः॒ । नमः॑ । अ॒स्तु॒ । अ॒द्य । ये । पूर्वा॑सः । ये । उप॑रासः । ई॒युः ।  । ये । पार्थि॑वे । रज॑सि । एति॑ । निष॑त्ता॒ इति॒ नि - स॒त्ताः॒ । ये । वा॒ । नू॒नम् । सु॒वृ॒जना॒स्विति॑ सु-वृ॒जना॑सु । वि॒क्षु ।  । अध॑ । यथा᳚ । नः॒ । पि॒तरः॑ । परा॑सः । प्र॒त्नासः॑ । अ॒ग्ने॒ । ऋ॒तम् । आ॒शु॒षा॒णाः ।  । शुचि॑ । इत् । अ॒य॒न्न् । दीधि॑तिम् । उ॒क्थ॒शास॒ इत्यु॑क्थ - शासः॑ । क्षाम॑ । भि॒न्दन्तः॑ । अ॒रु॒णीः । अपेति॑ । व्र॒न्न् ।  । यत् । अ॒ग्ने॒ ।  68 ( 50) 

TS 2.6.12.5  
क॒व्य॒वा॒ह॒नेति॑ कव्य - वा॒ह॒न॒ । पि॒तॄन् । यक्षि॑ । ऋ॒ता॒वृध॒ इत्यृ॑त - वृधः॑ ।  । प्रेति॑ । च॒ । ह॒व्यानि॑ । व॒क्ष्य॒सि॒ । दे॒वेभ्यः॑ । च॒ । पि॒तृभ्य॒ इति॑ पि॒तृ - भ्यः॒ । आ ।  । त्वम् । अ॒ग्ने॒ । ई॒डि॒तः । जा॒त॒वे॒द॒ इति॑ जात - वे॒दः॒ । अवा᳚ट् । ह॒व्यानि॑ । सु॒र॒भीणि॑ । कृ॒त्वा ।  । प्रेति॑ । अ॒दाः॒ । पि॒तृभ्य॒ इति॑ पि॒तृ - भ्यः॒ । स्व॒धयेति॑ स्व - धया᳚ । ते । अ॒क्ष॒न्न् । अ॒द्धि । त्वम् । दे॒व॒ । प्रय॒तेति॒ प्र - य॒ता॒ । ह॒वीꣳषि॑ ।  । मात॑ली । क॒व्यैः । य॒मः । अङ्गि॑रोभि॒रित्यङ्गि॑रः - भिः॒ । बृह॒स्पतिः॑ । ऋक्व॑भि॒रित्यृक्व॑-भिः॒ । वा॒वृ॒धा॒नः ।  । यान् । च॒ । दे॒वाः । वा॒वृ॒धुः । ये । च॒ । दे॒वान् । स्वाहा᳚ । अ॒न्ये । स्व॒धयेति॑ स्व-धया᳚ । अ॒न्ये । म॒द॒न्ति॒ ।  ।  69 ( 50) 

TS 2.6.12.6  
इ॒मम् । य॒म॒ । प्र॒स्त॒रमिति॑ प्र - स्त॒रम् । एति॑ । हि । सीद॑ । अङ्गि॑रोभि॒रित्यङ्गि॑रः - भिः॒ । पि॒तृभि॒रिति॑ पि॒तृ - भिः॒ । सं॒ॅवि॒दा॒न इति॑ सं - वि॒दा॒नः ।  । एति॑ । त्वा॒ । मन्त्राः᳚ । क॒वि॒श॒स्ता इति॑ कवि - श॒स्ताः । व॒ह॒न्तु॒ । ए॒ना । रा॒ज॒न्न् । ह॒विषा᳚ । मा॒द॒य॒स्व॒ ।  । अङ्गि॑रोभि॒रित्यङ्गि॑रः - भिः॒ । एति॑ । ग॒हि॒ । य॒ज्ञिये॑भिः । यम॑ । वै॒रू॒पैः । इ॒ह । मा॒द॒य॒स्व॒ ।  । विव॑स्वन्तम् । हु॒वे॒ । यः । पि॒ता । ते॒ । अ॒स्मिन्न् । य॒ज्ञे । ब॒र्॒.हिषि॑ । एति॑ । नि॒षद्येति॑ नि - सद्य॑ ।  । अङ्गि॑रसः । नः॒ । पि॒तरः॑ । नव॑ग्वाः । अथ॑र्वाणः । भृग॑वः । सो॒म्यासः॑ ।  । तेषा᳚म् । व॒यम् । सु॒म॒ताविति॑ सु - म॒तौ । य॒ज्ञिया॑नाम् । अपीति॑ । भ॒द्रे । सौ॒म॒न॒से ( ) । स्या॒म॒ ।  ।  70 ( 51) 

</pre>
</body>
</html>

